"چچا فیروز ہمارے پڑوس میں رہتے تھے ۔ پڑوسی ہونے کے ناتے والد صاحب ان کا خیال رکھتے ، وہ بہت غریب آدمی تھے اور محنت مزدوری کر کے اپنے کنبے کی کفالت کر رہے تھے۔ ان کی چار بیٹیاں اور ایک بیٹا تھا، جس کا نام راشد تھا۔ ان دنوں ہم خانیوال میں رہتے تھے۔ یہاں والد صاحب کی کچھ زرعی اراضی تھی، جس کی دیکھ بھال اور پیداوار سے ہمارا خاندان خوش حال تھا۔ چچا فیروز ہمارے رشتہ دار نہیں تھے تاہم والد صاحب اُن سے بھائیوں جیسا تعلق رکھتے تھے، کیونکہ برسوں پرانی ہمسائیگی چلی آرہی تھی اور راشد میرے بھائی افتخار کے ساتھ کھیل کر بڑا ہوا تھا۔ دونوں کی بچپن سے دوستی تھی۔ راشد جب بھی ہمارے گھر آتا تو والدہ دیسی گھی ، شکر اور پراٹھے سے اس کی تواضع کرتیں وہ اچھی عادات کا مالک بےحد ذہین اور حساس دل رکھنے والا لڑکا تھا۔ اپنے باپ کی طرح تند مزاج نہیں تھا۔ بھائی افتخار جب اسکول جاتے راشد کا جی کرتا کہ وہ بھی اسکول جائے لیکن چچافیروز اسے پڑھانے کے حق میں نہیں تھے۔ ان کا کہنا تھا کہ پڑھ لکھ گیا تو مزدوری نہیں کر پائے گا اور نوکری فی زمانہ غریب کی اولاد کو ملتی نہیں، پھر کیا فائدہ اسکول بھیجنے کا ؟ وہ خود بھی پڑھے لکھے نہ تھے لیکن راشد کی ماں کو بڑا شوق تھا کہ اس کا بیٹا پڑھ جائے ، جیسے ہر ماں کا ارمان ہوتا ہے۔ دراصل راشد کا ماموں تعلیم یافتہ اور اچھے عہدے پر فائز تھا۔ سو راشد کی ماں کا آئیڈیل اس کا بھائی تھا، جس نے تعلیم کے بل بوتے پر معاشرے میں باعزت مقام حاصل کیا تھا تبھی وہ یہ چاہتی تھی کہ اس کا لخت جگر اپنے ماموں کے نقش قدم پر اپنی منزل پالے اور سارے کنبے کو غربت کے جان لیوا اندھیرے سے باہر کھینچ لے جائے۔ رضیہ سلائی کڑھائی کر کے شوہر کا معاشی سہارا بنی ہوئی تھی تاکہ وہ لڑکے کو اسکول بھیجنے پر راضی ہو جائے۔ بالآخر میرے والدین کے سمجھانے پر چچا فیروز بیٹے کو اسکول بھیجنے پر راضی ہو گئے۔ راشد نے پانچویں کا امتحان پاس کر لیا تو اس کے باپ نے اُسے پڑھائی سے ہٹالیا اور بیوی سے کہنے لگے ۔ اب تو تیرے بیٹے کو لکھنا پڑھنا آگیا ہے۔ اتنی تعلیم کافی ہے۔ یہ تیرہ برس کا ہو گیا ہے ، ابھی سے کام پر لے جائوں گا تو آگے کچھ کر پائے گا,ورنہ کام ہڈیوں میں اترے گا نہیں، مشقت سے جی چرانے لگے گا۔ شوہر کے اس فیصلے پر بیوی کا دل کٹ کر رہ گیا۔ رضیہ چاچی کسی صورت بیٹے کا مستقبل تباہ ہوتے نہیں دیکھ سکتی تھی۔ ایک دیہاتی عورت کے لئے شوہر کے سامنے زبان کھولنا بھی کٹھن بات تھی۔ تب وہ میرے والد کے پاس آئی۔ کہا کہ بھائی صاحب، میرے بھائی کو میری طرف سے خط لکھ دو۔ اس نے خط میں بڑی منت سماجت کی تھی کہ وہی بھانجے کو اپنے پاس بلا کر اسکول میں داخل کروا دے تاکہ وہ سنہری خواب جو اس کی آنکھیں بیٹے کے لئے دیکھنا چاہتی تھیں، ان کا اس طرح غربت کی چھری سے قتل نہ ہو۔ خط کی عبارت میں آنسوئوں کی نمی بھی گھلی ہوئی تھی۔  ابا نے رضیہ چاچی کے بھائی کو خط لکھ دیا – جو عبارت اس خاتون نے لکھوائی سب تحریر کر کے خط پوسٹ کر دیا۔ بھائی کے دل پر بہن کی التجا کا گہرا اثر ہوا وہ شخص خط ملتے ہی حیدر آباد سے خانیوال اپنے بھانجے کو لینے آگیا۔ اپنی خوشیوں میں مگن رہنے والے بھائی نے جب دُکھیاری بہن کے گھر غربت کا دردناک منظر دیکھا تو لرز کر رہ گیا۔ اسے خیال آیا کہ ایک مدت بہن کی طرف سے غافل رہ کر اس کی کتنی حق تلفی کی ہے۔ یہاں تو فاقوں کا راج تھا، پھر بہنوئی بیٹے کو کیونکر پڑھاتا؟ گھر کیا تھا، جس کی چھت گرمیوں میں دُھوپ کو نہ روک سکتی تھی اور سردیوں میں بارش کی بوچھاڑیں اپنی من مانی کرتی تھیں۔ چاروں بھانجیاں خاصی سیانی ہو چکی تھیں۔ ان کا بوجھ بھی دھرتی کا سینہ شق کرنے کو کافی تھا۔ اسے اپنی صابر اور مظلوم بہن پر بڑا ترس آیا اور بہنوئی کو قائل کرنے کی ٹھان لی۔اول تو فیروز چچا پہلے تو اپنے بیٹے کو ماموں کے ساتھ بھیجنے پر تیار نہ تھے لیکن سب گھر والوں اور کچھ رشتہ داروں کے اصرار پر بالآخر وہ راشد کو حیدر آباد بھیجنے پر راضی ہو گئے۔ راشد کو خود بھی پڑھنے لکھنے کا بہت شوق تھا۔ اس نے پانچویں جماعت بہت اچھے نمبروں سے پاس کی تھی۔ ماموں کے ساتھ حیدر آباد آکر وہ بہت خوش تھا، جیسے سچ مچ کی جنت میں آگیا ہو ۔ میرے والد بھی ان دنوں محکمہ مال میں اچھے عہدے پر فائز تھے ، تبھی رضیہ کے بھائی بابر سے ان کی اچھی سلام دعا تھی۔ جب ابا اور اماں حیدر آباد جاتے تو بابر صاحب کے گھر ضرور جاتے تھے۔ ان لوگوں کو رضیہ چاچی کے دگرگوں حالات کا دُکھ تھا اور اب یہ ان کی مالی مدد کرنے لگے تھے۔ فیروز چچا غریب ضرور تھے مگر کبھی اپنی غربت کا ڈھنڈورا نہیں پیٹتے تھے۔ مالی مشکلات کے باوجود خاصے خود سر اور خود دار تھے۔ وہ کبھی بابر انکل کے در پر نہیں گئے نہ ہی ان سے کسی قسم کا رابطہ رکھتے تھے۔ فیروز چچا کی ایسی ہی سرشت تھی کہ وہ اپنے سے بہتر مالی پوزیشن والے رشتہ داروں سے گھلتے ملتے نہ تھے بلکہ ان کے در پر جانے میں آہانت محسوس کرتے تھے۔ راشد کی ممانی بہت اچھی خاتون تھیں۔ وہ تعلیم یافتہ تھیں، اس لئے تعلیم کی قدر جانتی تھیں، تنگ دل نہ تھیں۔ اس خاتون نے پہلے ہی دن راشد کو قبول کر لیا۔ اسے ماموں کے گھر کوئی تکلیف نہ تھی۔ممانی اس کی ہر ضرورت کا خیال رکھتی تھیں۔ جب سے راشد ان کے گھر آیا تھا، بابر کو بیوی اس کے قدموں کو مبارک سمجھنے لگی تھی کہ بارہ سال بعد اسے اولاد کی خوشی ملنے والی تھی۔ وہ جتنا جیب خرچ چاہتا، یہ عورت اسے دے دیتی اور ماں جیسا پیار بھی دیتی۔ اس قدر چاہت اور پُر سکون ماحول نے راشد کی شخصیت پر خوشگوار اثر ڈالا اور اس کی ذہانت چمک اٹھی۔ اب وہ سکول کا سب سے اچھا طالب علم تھا۔ ہر امتحان میں پوزیشن لیتا، کھیلوں میں بھی آگے آگے رہتا تھا۔ اس کی محنت اور ذہانت سے ہر اُستاد خوش تھا۔ وہ ہر ایک کا چہیتا بن چکا تھا۔ اب وہ غربت کی ذلت میں نہیں، ایک خوشحال گھرانے میں جی رہا تھا۔ گاڑی میں اسکول آتا جاتا، نوکر اس کی خدمت پر مامور تھا۔ لہذا خود اعتمادی کی دولت سے مالا مال ہو گیا تھا۔ ہنس مکھ اور خوش مزاج تھا، صرف ایک بات تھی کہ جب بھی اسکول میں کوئی دوست راشد سے اس کے والد کے بارے سوال کرتا تو وہ اُداس ہو جاتا اور بات کو ٹال جاتا۔ یوں وقت گزرتا رہا اور اس نے آٹھویں جماعت پاس کرلی۔ افتخار بھائی نے آرٹس کے مضامین لے لئے تھے جبکہ راشد نے اپنے لئے سائنس کو چنا۔ اس دوران چند دن کی چھٹیوں پر خانیوال آیا اور جلد لوٹ گیا۔ اسے ڈر تھا کہ اس کے والد روک نہ لیں اور تعلیم کا سلسلہ ٹوٹ جائے۔ میٹرک کے امتحان میں راشد نے فرسٹ پوزیشن لی۔ اس دوران اس کی ماں بیٹے سے ملنے کئی بار حیدر آباد گئی مگر راشد ایک بار بھی گھر نہ آیا۔ چھٹیوں میں اس کے ماموں کہتے کہ اپنے بابا سے مل لو مگر وہ انکار کر دیتا اور ٹال مٹول سے کام لیتا۔ ماں صبر سے واپس لوٹ جاتی کہ اس کو تو بیٹے کی خوشی اور اس کا مستقبل عزیز تھا۔ کالج میں وہ ہاکی کا بہترین کھلاڑی منتخب ہوا تو اس کا مزاج کچھ بدل گیا۔ اب وہ بڑے بڑے امیروں کے لڑکوں سے دوستی رکھتا تھا۔ رہن سہن شکل و صورت سے وہ کسی امیر زادے سے کم نہ تھا۔ ماموں کے پاس پیسے کی کمی نہ تھی۔ وہ اس کی جیب میں رقم ڈالتے رہتے تاکہ وہ کالج میں زیادہ بااعتماد اور سوشل رہے۔ انہی دنوں میرے والد کا ایکسیڈنٹ ہو گیا۔ افتخار کو تعلیم چھوڑ کر گھر سنبھالنا پڑ گیا۔ اس نے اپنے چچازاد کے ساتھ کاروبار میں شرکت کی اور ادھر مصروف ہو گیا کہ راشد سے بھی ملنے نہ جاسکا۔ ایک روز بھائی کو کاروبار کے سلسلے میں حیدر آباد جانا پڑا تب وہ راشد کے ماموں کے گھر گیا۔ پتا چلا کہ کالج ٹرپ پر گیا ہے۔ ایک کلاس فیلو سے بھائی نے ملاقات کی تو اس نے بتایا کہ راشد تو ایک ماہ سے کالج سے غائب ہے۔ ایک ماہ بعد کالج والوں نے اس کے ماموں سے رابطہ کیا۔ ماموں نے کہہ دیا کہ وہ بیمار ہے اور خانیوال گیا ہوا ہے لیکن قصہ کچھ اور تھا۔ دراصل یہ لڑکا راشد سے کدورت رکھتا تھا۔ قصہ یوں تھا کہ کالج کا ایک لڑکا ابرار جس کے عزیز خانیوال میں تھے اور اس کے ان عزیزوں کا گھر بھی ہمارے محلے میں تھا۔ جب یہ لڑکا عزیزوں کے وہاں آیا تو چچا فیروز اس سے جا کر ملے اور بیٹے کے بارے دریافت کیا۔ یہ بھی کہا کہ وہ چھٹیوں میں بھی گھر نہیں آیا۔ کیا بہت پڑھ رہا ہے یا پڑھائی سے پہلے ہی بڑا آدمی بن گیا ہے۔ مجھ سے تو پہلے ہی دوری رکھتا تھا۔ ماموں کے گھر جا کر ہاتھ سے ہی نکل گیا ہے۔ فیروز چچا کی ایسی باتیں سن کر اس لڑکے کو دشمنی نکالنے کا موقع ملا۔ وہ بھی ہاکی کا کھلاڑی تھا مگر اچھا نہ کھیلنے کی وجہ سے اُسے ٹیم سے الگ کر دیا گیا تھا، تب سے اس کے دل میں راشد کے لئے حسد پیدا ہو گیا تھا۔ اب جو موقع ملا تو فیروز چچا کے خوب کان بھرے کہ آپ کا لڑکا پڑھائی نہیں ، عیش کر رہا ہے۔ ماموں کا کیا ہے ، ان کا اپنا بیٹا تو ہے نہیں ، جو راشد کا جی چاہے کرے، آج کل آپ کا لڑکا کھیلوں میں اول آرہا ہے۔ بڑا اچھا کھلاڑی ہے مگر پڑھائی کا کچھ پتا نہیں ہے۔ چاچا فیروز خود پڑھے لکھے تھے نہیں، کھیل کا سُن کر  بھنا گئے کہ میں یہاں اکیلا محنت مزدوری کر رہا ہوں اور وہ وہاں کھلاڑی بنا ہوا ہے۔ اگلے دن فیروز چچا حیدر آباد روانہ ہو گئے اور راشد سے کہا کہ گھر چلو، بہت کھلاڑی بن لئے اور بڑے عیش کرلئے۔ میں وہاں تنہا مزدوریاں کر رہا ہوں اور تیری بہنوں کے ہاتھ پیلے کرنے کی فکر میں گھلا جارہا ہوں- نہ میری ضعیفی کا خیال اور نہ عزت کا، مفت کی چپڑیاں جو مل رہی ہیں۔ بہنوئی نے بہت سمجھایا مگر وہ نہ مانا۔ جب بابر انکل نے زیادہ اصرار کیا کہ لڑکے کو پڑھائی سے مت نکالو، اسے پڑھنے دو تو چچا اور بپھر گئے کہ تم ہی ہو جو اس کو اتنے روپے جیب خرچ کے دے کر خراب کر رہے ہو۔ یہ میرے بڑھاپے کا سہارا ہے ۔ اولاد نرینہ کی اس لئے خواہش نہ کی تھی کہ یہاں پڑھنے کے بہانے کھیلے اور تم لوگ مجھے بے وقوف بناتے رہو۔ اتنی باتیں سنائیں کہ انکل بابر بھی غصے میں آگئے اور کہا کہ ٹھیک ہے، لے جائو اپنے لڑکے کو ، میں نے اس کی کمائی نہیں کھانی۔ اگر پڑھ لکھ کر کچھ بن جاتا تو تم ہی کمائی کھاتے۔ میں نے تو اپنی بہن کی خاطر اسے رکھا اور پڑھارہا تھا۔ تم کو نہیں منظور نہ سہی۔ باپ بیٹے کو زبردستی گھر لے آیا۔ یہاں مسائل بھرے گھر میں راشد سخت ناامیدی کا شکار ہو گیا۔ باپ کا ڈنڈا کہ کمائو گے تو کھاو گے ۔ میں اب مزدوری کر کے تھک گیا ہوں۔ تمہاری بہنوں کا جہیز بنانا ہے اور شادی کے اخراجات بھی پورے کرنے ہیں۔ راشد بہت آزردہ تھا۔ وہ تو دل لگا کر پڑھ رہا تھا ، اب ملازمت کے لئے دھکے کھانے پڑ گئے مگر جگہ جگہ ناکامی کا منہ دیکھنا پڑا۔ ملازمت نہ ملی ادھر ماموں نے ناراض ہو کر ساتھ چھوڑ دیا۔ فیروز چچا کی اکھڑ مزاجی کے باعث ان کے تعلقات دوسرے عزیزوں سے بھی اچھے نہیں تھے جو اس کی مدد کرتے۔ بہر حال انہوں نے کہیں نہ کہیں سے قرض لے کر اُس کو کریانہ کی دکان کھول دی۔ وہ تعلیم چھوڑ کر کریانہ کی دُکان پر تو بیٹھ گیا مگر بہت اداس اور بجھا بجھار بنے لگا۔ یہاں پر غربت ، مایوسی اور طعنے ملے اور وہ انجینئر بننے کے خواب دیکھ رہا تھا۔ ماحول کا تضاد اور باپ کی سختی کو سہ نہ سکتا تھا۔ باپ نے دُکان کھول کر دے دی اور یہ بھی کہہ دیا کہ تم کمائو، ہم کھائیں گے۔ بہت تم نے عیش کرلئے ، ایسی پڑھائی کہ دو ٹکے کی نوکری تک نہ ملی، کس کام کی ہے۔ وہ جو غربت کے دن بھلا چکا تھا، آٹھ دس سال سکون اور آرام کے ماموں کے گھر گزار آیا تھا، جہاں غم تھا اور نہ فکرات کا جہنم تھا۔ اچانک اس افتاد سے بوکھلا گیا۔ اس کی سمجھ میں نہیں آتا تھا کہ کیا کروں ؟ اس کے لئے تمام راستے بند ہو چکے تھے۔ چھوٹی سی دُکان سے کہاں گھر چلتا ہے ؟ جبکہ دکان چلانے والا بھی ایک ٹوٹے ہوئے دل کا ناتجربہ کار لڑکا ہو۔ راشد نے ماموں کو خط لکھا اور تمام حالات تحریر کر دیئے مگر بابر انکل تو چچا فیروز سے سخت نالاں تھے، لہذا انہوں نے بھانجے کو خط کا جواب نہ دیا۔ دکان میں لگا ہوا سرمایہ گھر کے راشن میں رفتہ رفتہ پورا ہوتا گیا۔ جب منافع نہ ہوا تو راشد سخت مایوسی کا شکار ہو گیا۔ باپ نے بے حد سخت سست کہا اور باور کرایا کہ ماموں کے گھر کے عیش و آرام اور کالج کے ماحول نے تم کو نکما کر دیا۔ دکان کو توڈبو بیٹھے ہو۔ قرض الگ چڑھ گیا ہے اب پھر سے نوکری ڈھونڈ و شاید کہیں چپراسی ہی لگ جائو۔ وہ بیچارہ اور درخواستیں ٹائپ کروا کر میرے والد کے پاس آیا، انہوں نے بھی کوشش کی لیکن میٹرک پاس کو اچھی نوکری کیا ملنی تھی کہ چھوٹی موٹی نوکری کے لئے بھی کئی ایسے بے روزگار نوجوانوں نے درخواستیں دے رکھی تھیں جو گریجویٹ تھے۔ راشد بے شک محنتی، باصلاحیت تھا لیکن باپ نے اپنی ناعاقبت اندیشی کے سبب اس کی ذہنی صلاحیتیں سلب کر لی تھیں۔ فیروز چاچا ان پڑھ ہی نہیں جلد باز بھی بہت تھے۔ تھوڑا سا صبر کے ساتھ انتظار کر لیتے اور راشد کو تعلیم مکمل کر لینے دیتے تو باہر نکل اُسے کسی نہ کسی جگہ نہیں تو اسی مل میں اچھی ملازمت پر لگا سکتے تھے جہاں چاچا فیروز کام کرتے تھے مگر چاچا ایسے ہٹ دھرم لوگوں کو کون سمجھا سکتا ہے۔ بے شک ان کی مالی مشکلات تھیں مگر انہوں نے یہ نہیں سوچا کہ ان کے اکلوتے بیٹے کی تعلیم کا خرچہ کوئی دوسرا برداشت کر رہا ہے اور لڑکا حیدر آباد کے بہترین تعلیمی ادارے میں تعلیم پا رہا ہے۔ رہنے کھانے پینے کے علاوہ جیب خرچہ اور اچھے لباس کی سہولیات بھی ماموں نے اپنے ذمہ لے لی تھیں تب ان کو کچھ تو صبر و حوصلہ کرنا چاہئے تھا۔ ماں بچاری فریاد کرتی رہ گئی اور راشد کی تو اب یہ حالت تھی کہ جب بھی گھر میں گھستا، باپ کی تلخ باتیں پگھلے ہوئے سیسے کی طرح کانوں میں پڑتیں۔ باپ کی باتوں نے اس کے دل پر ایسے کچوکے لگا کہ کمرے میں جا کر رونے لگتا تھا۔ راشد ان دنوں بہت پریشان رہنے لگا تھا۔ راتوں کو بھی سوتا نہ تھا بلکہ روتا ہی رہتا تھا۔ اس کا غم دیکھ کر بڑی بہن بیمار رہنے لگی، دوسری کارشتہ اس لئے ٹوٹ گیا کہ بیاہنے کو جہیز نہ تھا، لیکن ان باتوں کا ذمہ دار راشد تو نہ تھا کہ ہر مصیبت اور بد قسمتی کا اسی کو ذمہ دار ٹھہرا دیا جاتا۔ سوائے میرے بھائی افتخار کے، کوئی بھی اس کی تکلیف اور ذہنی اذیت کو نہ سمجھ سکا، جو گھر آکر اپنے دوست کی پریشانی پر کڑھتا تھا۔ تنگ آکر راشد نے خواب آور گولیوں میں ساری ہمت اور تعلیم ڈبو دی۔ اس کی زندگی کے ساتھ یہ جدوجہد کی ادھوری کہانی بھی ختم ہو گئی۔ ماں اور بہنوں نے اس کے لئے جو خواب دیکھتے تھے، وہ اس کے ساتھ قبر میں دفن ہو گئے۔ باپ بھی آہیں کھینچتا مگر یہی کہتا کہ آہ تعلیم کی چاہت نے میرے بیٹے کو مجھ سے چھین لیا اور ماموں پچھتارہا تھا کہ اپنی آنا کو عزیز رکھ کر اس نے پیارا اور ذہین بھانجا کھودیا۔ کاش وہ ایسی غفلت سے کام نہ لیتا۔ میں بھی ایک دن اپنے والدین اور بھائی کے ہمراہ  راشد کی قبر پر فاتحہ پڑھنے گئی تھی۔ وہ اپنی آخری آرام گاہ میں ابدی نیند سو رہا تھا۔ یہ کہانی صرف راشد کی ہی نہیں، اس جیسے کتنے ہی نوجوانوں کی ہے جو تعلیم حاصل کرنا چاہتے ہیں۔ مستقبل کے سنہرے خوابوں کے لئے جدوجہد بھی کرتے ہیں مگر حالات انہیں کیا سے کیا بنا دیتے ہیں۔ غربت کی ڈائن ہمارے وطن کے ایسے ہزاروں نوجوانوں کے عزائم اسی طرح نکل جاتی ہے کہ ماں باپ بس آنسو ہی بہاتے رہ جاتے ہیں۔ کتنے المیے چھپا لیتی ہے یہ ہمارے خوابوں کی سرزمین…"
دل نواز ہمارے علاقے کا بہت بااثر اور جلال والا سردار مانا جاتا تھا۔ اس کو سب بابا خان کہتے تھے ، اس کی ایک ملازمہ خندہ جبیں تھی۔ یہ نام خود بابا خان نے اس کو عنایت کیا تھا کیونکہ وہ ہر وقت ہنستی رہتی تھی۔ خندہ کی ماں بھی خان کے گھر کی ملازمہ رہی تھی بلکہ ان کا تمام خاندان موروثی طور پر خان کے گھریلو ملازموں کی حیثیت سے پہچانا جاتا تھا۔ خان کا فرض تھا کہ جب خندہ اس کے گھر بچی ہے جوان ہو گئی تو وہ اس کی شادی اپنے کسی ملازم سے کر دیتا لیکن اس نے ایسا نہیں کیا۔ نجانے اس طرف توجہ کیوں نہیں دی۔ خان کی صرف ایک ہی بیٹی تھی، جس کا نام ناز پرور تھا۔ خندہ ، ناز کی خدمت پر مامور تھی۔ وہ ناز کو بہت پسند تھی۔ دونوں ہم عمر تھیں۔ ان میں مالکہ اور نوکرانی سے زیادہ دوستی اور محبت کا رشتہ تھا۔ ناز کو کہیں آنے جانے کی اجازت نہیں تھی اور نہ ہی علاقے کی عام عور تیں اس سے مل سکتی تھیں کیونکہ خانوادے کے لحاظ سے وہ خان کے مرتبے کی برابری نہ کر سکتی تھیں۔ پس ایک خندہ ہی تھی جو ناز کی تنہائی بانٹ سکتی تھی۔ ناز پرور کی منگنی اپنے چچازاد سے ہو چکی تھی۔ وہ جب اپنے منگیتر کا ذکر کرتی تو خندہ کے دل میں بھی شادی کی خواہش چٹکیاں لینے لگتی۔ اس کا دل چاہتا کہ کاش اس کا بھی کوئی ساتھی ہوتا، جس کے ساتھ وہ اپنے خوابوں کی دنیا آباد کر سکتی۔ خان صاحب کے اسلحہ خانے کا رکھوالا جانباز ایک نہایت خوبر ونوجوان تھا۔ وہ کبھی کبھی کام کی غرض سے حویلی میں آتا تھا، تبھی اس کا آمنا سامنا خندہ سے ہو جاتا تھا۔ وہ جانباز کو پسندیدگی کی نگاہ سے دیکھتی تھی۔ وہ بھی خندہ جبیں میں کشش محسوس کرنے لگا۔ جب مالک شکار پر یا دیگر امور کے سلسلے میں علاقے سے باہر جاتا تو ایسے میں خندہ اور جانباز کا آپس میں بات چیت کرنا ممکن ہو جاتا تھا۔ دونوں جوان تھے ، ان کی شادی کی عمر تھی، ایک دوسرے کے لئے کشش ایک قدرتی بات تھی۔ خندہ جانباز سے باغ میں ملتی تھی۔ یہ باغ خان کی حویلی سے قریب تھے۔ اس بات کا علم مالی کے علاوہ ایک دو خدمت گاروں کو بھی ہو چکا تھا تا ہم کسی میں جرات نہ تھی کہ وہ دوسرے سے ذکر کرتا۔ مالک سخت مزاج تھا، اس کے غصے سے سبھی واقف تھے۔  اگر بے خبر تھے تو بس یہی دو جن کی آنکھوں پر محبت کی پٹی بندھ گئی تھی – خان صاحب کا مالی بہت دانا اور پرانا خدمت گار تھا۔ اس نے ان دونوں کو سمجھایا کہ وہ اس خطرناک کھیل سے باز رہیں۔ اگر خان کو علم ہو گا، تو ان کو تہہ خانے کے اندھیروں میں پھینک دیا جائے گا۔ مالی بابا کے سمجھانے پر ان دونوں نے باغ میں ملنا چھوڑ دیا مگر وہ خود کو ملنے سے نہ روک سکے اور اسلحہ خانے میں ملنے لگے۔ چونکہ جانباز خود اسلحہ خانے کا محافظ تھا، اس لئے یہاں ملنے میں دشواری نہ تھی کیونکہ کسی اور کو ادھر آنے کی اجازت نہ تھی۔ ایک دن اچانک خان اسلحہ خانے چلا گیا، جس کی اطلاع جانباز کو نہ ہو سکی۔ اسلحہ خانے کی ایک چابی جانباز اور دوسری خان صاحب کے پاس تھی۔ جب وہ وہاں پہنچا تو اس نے سرگوشیوں کی آہٹ سُن لی، مگر وہ دونوں مالک کے قدموں کی آہٹ نہ سُن سکے۔ خان نے اوٹ میں رک کر ان کو باتیں کرتے پایا تو اس نے سزا کے طور پر خندہ کے سر کے بال کاٹ دیئے اور اسے اپنے بھائی کے علاقے میں بھجوا دیا جبکہ جانباز کو اس لئے سخت سزا دی کہ وہ شادی شدہ تھا۔ لہذا اسے اسلحہ خانے میں ہی گولی مار کر اس کی نعش پہاڑوں میں واقع کسی کھائی میں پھنکوا دی گئی۔ جب خندہ کو جانباز کے حشر کا علم ہوا تو اس کو اپنے محبوب کے مرنے کا بہت دکھ ہوا اور وہ کئی دن تک اس کی یاد میں چھپ چھپ کر روتی رہی۔ اس کو اپنا سر منڈوائے جانے کا بھی بہت ملال تھا، کیونکہ یہاں کے رواج میں چوٹی اسی عورت کی کاٹی جاتی تھی، جس کا چال چلن درست نہ ہو تا تھا۔ اس ذلت آمیز سزا کی وجہ سے اس کے دل میں انتقام کی آگ بھڑک گئی تھی مگر وہ ایک بے حیثیت لاچار باندی تھی ، مالک کے خلاف کچھ نہ کر سکتی تھی۔ یونہی پانچ برس گزر گئے۔ ناز پرور کے منگیتر کی تعلیم و تربیت مکمل ہوئی تو اس کے والد محراب خان نے دل نواز خان سے بیٹی کی شادی کا تقاضہ کیا اور شادی کی تاریخ رکھنے کے لئے دولہا والے لڑکی والوں کے گھر آئے۔ اس موقع پر بڑے خان کی بیگم دیگر خادمائوں کے ساتھ خندہ کو بھی لائی کہ وہ ناز پرور سے بہت انس رکھتی تھی۔ دل نواز خان کے اصول بہت ہی سخت تھے۔ وہ ایک بار سزا دینے کے بعد اپنی کسی باندی کو دو بار گھر میں داخل نہ ہونے دیتا مگر خندہ کی سفارش اس کے بڑے بھائی نے کی کی تھی، تبھی اس نے خندہ کی معافی قبول کر لی اور اسے اپنی حویلی میں قدم رکھنے کی اجازت دے دی مگر اس باندی کے دل میں پانچ برس پہلے وال زخم ابھی ہرا تھا۔ اس گھائو سے درد کی ٹیسیں بھی اٹھتی تھیں۔ جانباز کی یاد اور اس کی درد ناک موت کا صدمہ ہر وقت اسے بے چین رکھتا تھا۔ خندہ کو دیکھ کر ناز خوش ہو گئی اور اس سے ہنس ہنس کر باتیں کرنے لگی۔ وہ اس کے سُسرال سے آئی تھی۔ ناز نے اپنے منگیتر کے بارے سوال کیا کہ وہ کیسا ہے ؟ خندہ نے اس موقع سے فائدہ اٹھایا اور تنہائی میں ناز کے سامنے اس کے منگیتر کا ذکر کچھ اس انداز سے کیا کہ اس کے دل میں آتش شوق کو جگا دیا۔ ناز اور اس کا منگیتر شاد خان آپس میں غائبانہ محبت کرتے تھے۔ وہ بچپن میں ساتھ کھیلے تھے ، جب باشعور ہوئے تو ایک دوسرے سے دور رہنے پر مجبور ہو گئے۔ اس دوری نے ان کی محبت کو دو چند کر دیا تھا لیکن وہ آپس میں کبھی نہ ملتے اور نہ تنہائی میں بات کرتے تھے۔ ۔ اسی طرح دوریاں سہتے سہتے یہ دن بھی آگیا کہ جب وہ ایک ہونے والے تھے۔ رواج کے مطابق نہ تو شاد خان، شادی سے پہلے ناز پرور سے ملنے زنان خانے جا سکتا تھا اور نہ وہ اس سے ملنے جا سکتی تھی۔ ان کی محبت کو تازہ اور شاداب رکھنے کا کام خندہ نے ہی کیا۔ ان کے درمیان پیام رسانی کا وہی کام کیا کرتی تھی کیونکہ وہ دونوں کی راز داں بن چکی تھی۔ جب شاد خان اپنے چچا کے گھر آتا اور وہ اس کے سامنے کھانا رکھنے جاتی تو چپکے سے ناز کا پیغام بھی اسے پہنچادیا کرتی تھی اور وہ جو جواب دیتا، وہ ناز کو خندہ کی زبانی مل جاتا۔ یہ ان دنوں کی بات ہے جب خندہ، ناز کی خدمت پر مامور تھی اور اس کے باپ کے گھر رہا کرتی تھی۔ ناز کی شادی میں اب صرف ایک ماہ باقی تھا۔ ایک دن خندہ پیغام لے کر آئی کہ تمہارا منگیتر تم سے اسلحہ خانے کے پچھواڑے باغ میں ملنا چاہتا تھا۔ اسے تم سے کوئی ضروری بات کرنا ہے۔ جب تمہارے بابا خریداری کے لئے شہر گئے ہوں گے میں تم کو شاد خان سے ملوا دوں گی۔ وہ آج شام اسلحہ خانے میں اپنی پسند کا اسلحہ منتخب کرنے آئیں گے۔ یہ ان کے ہاں رسم تھی کہ شادی سے کچھ دن پہلے داماد اپنے سسر کے اسلحہ خانے سے چند بندوقیں اور ہتھیار پسند کر کے لے جاتا تھا۔ گویا یہ لڑکی کے والد کی طرف سے بہترین تحفہ ہوتا تھا جو شادی سے کچھ دن قبل لڑکے کو پیش کیا جاتا تھا۔ اس علاقے میں جہاں بندوق ہی مرد کا زیور سمجھی جاتی ہو وہاں اپنے معزز مہمان کو اس سے بڑھ کر کیا تحفہ دیا جا سکتا تھا۔ شاد خان پہلی بار اپنے تایا کا بطور ہونے والے داماد کے مہمان ہوا تھا۔ اس کو اسلحہ منتخب کر کے یہ ثابت کرنا تھا کہ وہ واقعی ایک بہادر انسان ہے اور اسلحہ کے انتخاب اور اس کی پہچان کی صلاحیت رکھتا ہے۔ اسلحہ خانے کی چابیاں خان صاحب نے اپنے داماد کو پیش کر دیں۔ ایک گھوڑا بھی عنایت کیا، جس پر بیٹھ کر خاص خدمت گار کے ساتھ اسلحہ خانہ جا کر اسے بہترین ہتھیار منتخب کرنے تھے ۔ اس انتخاب کے لئے دو دن اس کو دیئے گئے تھے ، تیسرے روز ضیافت ہونا تھی۔ شاد خان شام کو اسلحہ خانے گیا اور محافظ سے کہا کہ میں آج رات اسلحہ خانے میں ٹھہروں گا اور اچھی طرح ہتھیاروں کا جائزہ لوں گا تا کہ انتخاب کے وقت دقت نہ ہو۔ اگر غلط ہتھیار کا انتخاب ہوا تو خان صاحب مجھے اپنی بیٹی کے رشتے کے لائق نہ سمجھیں گے۔ محافظ ، شاد خان کو اسلحہ خانے میں چھوڑ کر واپس آگیا۔ رات کے پہلے پہر خندہ نے آکر شاد خان کو خوشخبری دی کہ اس نے ناز پرور کو راضی کر لیا ہے اور وہ اسے تھوڑی دیر میں اس جگہ لے آئے گی۔ خندہ چونکہ اسلحہ خانہ کے خفیہ اور مختصر ترین رستوں سے بھی واقف تھی۔ تقریباً سات منٹ میں وہ خفیہ رستے سے ناز کو حویلی سے اسلحہ خانے لے آئی اور بولی۔ تم بے فکر ہو کر اپنے محبوب ے باتیں کر لو ، میں آدھ گھنٹے میں آکر تم کو لے جائوں گی۔ حویلی واپس آکر اس نے فورا دوسری باندیوں اور خدمت گار عورتوں کو ڈھونڈا اور شور مچانے لگی۔ کملیوں ! ناز پرور کو دیکھو، وہ کدھر ہے ؟ اسے جلدی تلاش کرو۔ خان کو خبر ہو گئی تو ہم سب ماری جائیں گی۔ اس نے یہ کام اتنی چالا کی سے کیا کہ بات چھپنے کی بجائے ظاہر ہوگئی یعنی آواز خان کی خواب گاہ تک پہنچ گئی اور اس کو خبر ہو گئی کہ ناز اپنے کمرے میں بلکہ گھر میں بھی موجود نہیں ہے۔ اس نے اسی وقت سب کو بلا کر پوچھا کہ بتائو ناز کہاں ہے ؟ سب خاموش رہیں لیکن خندہ  چپ نہ رہ سکی۔ اس نے کہا۔ بی بی صاحب کو میں نے اسلحہ خان کی طرف جاتے دیکھا تھا۔ تمام باندیاں اس کا منہ تکنے لگیں کہ یہ بدبخت کیا کہہ رہی ہے۔ خان نے سوال کیا کہ تم نے اس کو کیسے دیکھا؟ وہ بولی۔ میں نے بی بی صاحب کو کوٹھے کی چھت پر سے دیکھا تھا، جب میں مہمانوں کے لئے کھیس لینے اوپر گئی تھی۔ خندہ جبیں اکثر مہمانوں کے بستر لینے اور رکھنے اوپر کی منزل کو جایا کرتی تھی تبھی خان نے اس کا یقین کر لیا۔ اس نے اسی وقت اپنی بندوق کندھے پر ڈالی اور اسلحہ خانے کی طرف نکل گیا۔ محافظ وہاں موجود نہ تھا مگر اسلحہ خانہ کا دروازہ کھلا ہوا تھا۔ جب وہ اندر گیا تو وہی منظر تھا یعنی اس کا ہونے والا داماد ، اس کی بیٹی کے پاس بیٹھا تھا اور دونوں باتیں کر رہے تھے۔ یہ منظر اس کی برداشت سے باہر تھا، اس نے ان پر بندوق تان لی۔ وہ دونوں اپنے سامنے خان کو دیکھ کر ششدر رہ گئے اور اپنے گھٹنوں پر جھک گئے۔ انہوں نے اپنی جان بچانے کے لئے بھاگنے کی بھی کوشش نہیں کی کیونکہ وہ بھاگ کر کہیں جا بھی نہیں سکتے تھے۔ خان کی بندوق سے یکے بعد دیگرے گولیاں نکلیں اور دونوں لہو سے رنگین ہو کر گر گئے۔ ان کو گھسیٹ کر خان نے وہیں لڑھکا دیا اور تہہ خانے کو بند کر کے تالا لگا کر وہاں سے چلا آیا۔ اس کے بعد کبھی کسی نے دوبارہ شاد خان اور ناز پرور کو نہیں دیکھا۔ شاید تہ خانے میں موت کے بازوئوں میں ان دونوں نے سہاگ رات منائی ہو یا پھر سسک سسک کر جان دے دی ہو۔ اس طرح ایک معمولی باندی نے اپنی بے عزتی کا بدلہ اور اپنے محبوب کی موت کا انتقام لے کر کلیجہ ٹھنڈا کیا لیکن یہ کوئی نہیں جانتا کہ اس کے بعد خود خندہ کا کیا بنا؟
جب میں لڑکیوں کے پاس موبائل فون دیکھتی تو حسرت کرتی کہ کاش، میرے پاس بھی فون ہو۔ اس مقصد کے لئے میں نے اپنے جیب خرچ سے رقم بھی جمع کی مگر میں نہ لے سکی کہ امی ابو نے اجازت نہیں دی۔ ایک سال بعد جب میں نے آٹھویں جماعت اعزازی نمبروں سے پاس کر لی تو والد صاحب نے پوچھا، بولونینی تم کو کیا تحفہ چاہئے؟ میں نے فورا کہا۔ ابو جان مجھ کو موبائل فون لے دیجئے۔ وہ یک بارگی سوچ میں پڑگئے لیکن پھر میرے شوق کو دیکھتے ہوئے انہوں نے میری خواہش پوری کر دی اور مجھے کو موبائل لے کر دیا تا کہ میں اپنی سہیلیوں سے بات کر سکوں۔ بہت خوش تھی چونکہ یہ چیز میری من پسند تھی۔ اس تحفے کو پا کر گویا میں ہواؤں میں اُڑ رہی تھی۔ انہی دنوں اسکول میں گرمیوں کی چھٹیاں ہو گئیں، تبھی ہم سب نے پھوپھی کے گھر جانے کا پروگرام بنایا۔ ہم پہلی بار جا رہے تھے کیونکہ اس سے پہلے ہمارا کوئی خاص آنا جانا نہیں تھا۔ امی، ابو اور چھوٹی بہن کے ساتھ میں کراچی پہنچی۔ وہاں سارے عزیز بہت خوش ہو کر ملے۔ انہی میں عامر بھی تھا، جو میرا سب سے خوبصورت اور خوش گفتار کزن تھا۔ ہم وہاں دو ماہ رہے، اپنی اثنا میں میری اور عامر کی اچھی خاصی ذہنی ہم آہنگی ہوگئی۔ ہم گھنٹوں باتیں کرتے اور وہ روز ہم لوگوں کو اپنی گاڑی پر سیر کرانے لے جاتا۔ ہاکس بے، کلفٹن اور کئی پارکوں میں گئے۔اس کے ساتھ گزارا ہوا وقت کس قدر حسین تھا۔ ان لمحات کو میں بھی بھلا نہیں سکتی۔ جب ہم کراچی سے رخصت ہو رہے تھے، وہ بہت اُداس تھا۔ جیسے اسے ہم سے بچھڑنے کا بے حد غم ہو۔ جب گاڑی چلنے لگی۔ وہ کہنے لگا، عکاشہ مجھ کو اپنا موبائل نمبر دے دو اور میرا نمبر لے لوتا کہ ہم ایک دوسرے سے بات کر سکیں۔ میں نے کہا، ٹھیک ہے تبھی اس کو نمبر دے دیا۔ مجھے کیا پتا تھا کہ وہ میرا نمبر کیوں مانگ رہا ہے جب واپس اپنے شہر آگئی تو یوں لگا جیسے دل خالی خالی ہے، جیسے اپنی کوئی بہت قیمتی چیز کراچی بھول آئی ہوں۔ یہ در اصل عامر کے ساتھ گزارے ہوئے دنوں کی یاد تھی ، جو مجھ کو چین نہیں لینے دے رہی تھی۔ اب دن رات مجھ کو اس کی یاد ستانے لگی ۔ فون پر بات ہوتی تو کچھ چین ملتا ورنہ کسی کام میں دل ہی نہیں لگتا تھا ۔ ایک ماہ تک ہم یونہی گاہے گاہے بات کرتے رہے مگر اس کے بعد ایک روز اچانک ہی عامر نے اپنا فون بند کر دیا ، میں بہت پریشان تھی۔ ہر وقت فکرمند اور اُداس رہتی کہ خدا جانے کیوں عامر نے فون بند کیا ہے جبکہ ایک دن بات نہ ہوتی تو وہ شکوے کرنے لگتا تھا۔ خدا خیر کرے۔ میں دل ہی دل میں دعا کرتی رہی۔ ایک ہفتہ گزر گیا کہ میں نیم مردہ سی ہو گئی مگر شکر کہ پھر اس کا ایس ایم ایس آگیا۔ عکاشہ کیسی ہو؟ میں نے جواب دیا۔ تمہارے بغیر میں کیسی ہو سکتی ہوں۔ اس نے کہا۔ کیا مطلب؟ چھوڑو تم سناؤ کہ تم کیسے ہو؟ میں نے ٹالتے ہوئے کہا۔ اتنے دن سے فون کیوں بند کیا ہوا تھا؟ میرا موبائل خراب ہو گیا تھا۔ اس نے بتایا۔ پھر اچانک ہی ایک انوکھی بات کہہ دی۔ کیا تم مجھے سے شادی کرو گی؟ میں نے بے ساختہ کہا۔ ہاں۔ اور پھر خود ہی شرمسار ہو گئی۔ عکاشہ یہ دن میں نے کیسے گزارے، کیا بتاؤں؟ میں بھی تمہارے بغیر نہیں رہ سکتی عامر بے اختیار منہ سے نکل گیا لیکن عامر پھوپھی تمہاری شادی کہیں اور نہ کر دیں، تبھی اس نے کہا۔ ہاں عکاشہ گھر والے میرا رشتہ کہیں اور کرنا چاہتے ہیں لیکن تم فکر نہ کرنا، میں شادی صرف تم سے ہی کروں گا۔ میں نے اس کی باتوں پر یقین کر لیا۔ دھیرے دھیرے اس کا خیال میرے دل میں گھر کرتا گیا۔ پھر میرا یہ حال ہوا کہ جس روز اس سے بات نہ ہوتی، خوب روتی ، کھاتی اور نہ کچھ پیتی، بس سسکتی ہی رہتی۔ میں اس کے لئے جان تک دینے کا سوچنے لگی۔ اکثر اس سے بس ایک ہی سوال کرتی ۔ عامر ہماری شادی کب ہوگی؟ کیا تم نے پھوپھی سے میرے بارے میں کچھ کہا ؟ وہ کہتا۔ کہہ دوں گا پہلے تم تعلیم تو مکمل کر لو اور میں بھی تعلیم مکمل کر کے جاب پر لگ جاؤں غرض اس طرح کی باتوں میں ایک سال گزر گیا۔ اس بار اسکول میں دس دنوں کی چھٹیاں ہو گئیں تو میں نے فورا پھوپھی کے گھر جانے کا پروگرام بنا لیا اور امی سے ضد کر کے وہاں جا کر ہی دم لیا۔ وہاں پہنچ کر مجھے ایک بہت ہی بڑی خبر سننے کو ملی کہ عامر کی شادی اچانک ہی اپنی خالہ زاد سے ہوگئی ہے۔ امی نے پوچھا، ہمیں بلایا کیوں نہیں، تو پھوپھی وضاحت کرنے لگیں کہ بس لڑکی والوں کی وجہ سے جلدی میں شادی کرنی پڑی اور ہم کسی کو نہ بلا سکے لیکن کچھ دنوں بعد دھوم دھام سے ولیمہ کریں گے اور سب کو بلائیں گے۔ یہ خبر سن کر میں بے حال ہو گئی۔ امی نے پوچھا۔ دولہا دلہن کدھر ہیں؟ پھوپھی نے بتایا کہ وہ ہنی مون منانے مری گئے ہیں۔ یہ سن کر میں کمرے میں چلی گئی اور دروازہ بند کر کے خوب روئی۔اگلے روز عامر اور ثوبیہ آگئے ۔ میں نے موقع پا کر اس سے پوچھا۔ یہ تم نے میرے ساتھ کیا کیا؟ کہنے لگا۔ میں بے قصور ہوں عکاشہ کیونکہ دو سال پہلے امی نے ثوبیہ کو پسند کر لیا تھا۔ جب میں نے تمہارے لئے ان سے کہا تو وہ بہت ناراض ہوئیں، تبھی امی کی خوشی کے خاطر مجھے کو ان کا حکم بجا لانا پڑا، کیا کرتا ، ماں کو ناراض کیسے کرتا؟ یہ عامر کی تاویلیں تھیں۔ رات کو تھوڑی دیر کے لئے وہ باہر چلا گیا تو میں ثوبیہ کے پاس جا بیٹھی اور اس سے پوچھا کہ کیا آپ دونوں کی پسند کی شادی ہے۔ تبھی اس نے نخوت سے فرمایا ہم پانچ سانوں سے ایک دوسرے کو پسند کرتے ہیں اور ہماری منگنی کو بھی تین برس ہوچکے ہیں۔ جہاں تک تمہارا معاملہ ہے تو مجھے علم تھا کہ عامر سے تم فون پر باتیں کرتی ہو۔ اس بات پر میرا عامر سے جھگڑا بھی ہوا تھا۔ اس نے مجھ سے کہا کہ میں موبائل پر چاہے لاکھ لڑکیوں سے باتیں کروں لیکن شادی تم سے ہی کروں گا۔ بھلا… فون پر باتیں کرنے والی لڑکیوں کا کیا بھروسا۔ جب مجھ سے چیٹ کر سکتی ہیں تو دوسرے لڑکوں سے تعلق رکھنے میں کیا شرم کرتی ہوں گی۔ اس لئے تم سوچنا بھی مت کہ میں ایسی ویسی لڑکی سے شادی کروں گا۔ ثوبیہ نے حقارت سے کہا۔ تو مجھ کو ایسا لگا کہ وہ مجھ کو اپنے پاؤں کی جوتی سمجھتی ہے۔ دل اور بھی خون ہوا اس سے بات کر کے ناحق خود کو مزید اس کی نظروں میں گرایا کہ وہ تو اس کی دلہن تھی اور میں؟ میں ایک سوالیہ نشان تھی؟ اس کی باتوں پر میں خجالت سے گڑھ کی گئی تھی۔ یقین نہ آتا تھا کہ عامر نے کزن ہوتے ہوئے کیوں مجھے دھوکا دیا؟ جب دل ٹکڑے ٹکڑے ہو چکا اور زندگی فضول شے نظر آنے لگی ، تب ابو کی بات یاد آئی کہ بیٹی کوئی اور تحفہ لے لو مگر موبائل نہ لو، لڑکیوں کے لئے یہ تحفہ اچھا نہیں ہوتا کیونکہ ابھی تم کم عمر ہو۔ سوچتی تھی میرے پاس نہ موبائل ہوتا اور نہ میں اس تباہی میں پڑتی۔ بے شک یہ کام کی چیز سہی لیکن اس کا غلط استعمال زندگی برباد کر سکتا ہے، خصوصاً لڑکیوں کے لئے٠ اس بار ہم چھ دن وہاں ٹھہرے تھے مگر یہ چھ دن میرے لئے چھ صدیوں کے برابر ہو گئے۔ اپنے محبوب کو اپنی آنکھوں کے سامنے اس کی دلہن کے ساتھ ہنستے بولتے دیکھنا کسی طرح بھی میرے لئے قیامت سے کم نہیں تھا۔ سوچتی تھی ناحق کراچی کا سفر کیا، پھوپھی کے گھر سے کیا ملا۔ دامن میں انگارے ہی بھر کر لائی۔ اپنے شہر واپس آ تو گئی مگر کسی پل چین نہیں آ رہا تھا۔ یار بار موبائل اٹھاتی تھی اور بغیر نمبر ملائے رکھ دیتی تھی۔ انگلیوں کو عامر کا نمبر ملانے کی عادت جو پڑ گئی تھی مگر اس بے وفا نے تو ایک بار بھی پلٹ کر فون نہ کیا کہ تم کیسی ہو اور کس حال میں ہو ؟ جوکسی سے پیار نہیں کرتے وہ اس کا خیال بھی نہیں کرتے۔ وہ ثوبیہ کے ساتھ اپنی نئی زندگی کی خوشیوں میں مگن تھا کیونکہ اس کی بیوی اس کی پسند بھی تھی ۔ میرے ساتھ موبائل پر باتیں محض دل لگی تھی۔ یہ نہیں سوچا کہ اس کی دل لگی کسی کی جان بھی لے سکتی ہے۔ جس شخص سے دھوکے کی توقع نہ تھی، اس نے دھوکا دے دیا۔ اب تو دوستی کے لفظ سے بھی مجھ کو خوف سا آنے لگا تھا جبکہ دل کی ایسی کیفیت ہو تو انسان کو اس وقت سب سے زیادہ دوست کی ہی ضرورت ہوتی ہے۔ میں نے دوستی سے احتیاط برتی۔ پھر بھی ایک لڑکی سے دوستی ہو گئی جس کا نام بانو تھا اور وہ ہمارے برابر والے مکان میں آکر سکونت پذیر ہوئی تھی ، جو عرصے سے خالی پڑا تھا۔ پہلے یہ لوگ گاؤں میں رہا کرتے تھے مگر پنڈی آنا جانا رہتا تھا۔ بانو کے تین بھائی تھے اور وہ ان کی اکلوتی بہن تھی۔ شروع میں وہ کم آتی جاتی۔ مجھے کو بہت دل گرفتہ پایا تو زیادہ آنے جانے لگی۔ کچھ لوگوں کا خدا کی طرف سے کسی کی غمگساری کرنے کا ملکہ حاصل ہوتا ہے، بانو بھی ان ہی لوگوں میں سے تھی۔ اس نے نہایت توجہ اور طریقے سے میرے دل کو اپنی گرفت میں لے لیا اور میں نے اس کو اپنا غمگسار ہی نہیں، راز دار بھی بنالیا۔ اس نے مجھے کو تسلی دی اور پیار دیا تو دل سے منوں بوجھ ہلکا ہو گیا اور پھر میں بانو سے اس قدر مانوس ہوگئی کہ اس کے بغیر وقت کاٹنے لگا۔ جب وہ آجاتی اور میں بے وفا عامر کی باتیں کرتی ، یادیں دہرا لیتی تو مجھے سکون مل جاتا۔ پہلے تو مجھے صرف اپنا دکھ ہی سب سے گراں لگتا تھا، کسی اور کو بھی کوئی دکھ ہوگا، یہ جاننے کی سعی نہ کی لیکن جب بانو سے خوب قربت ہوگئی تو ایک روز اسے رنجیدہ پا کر میں نے توجہ کی اور پوچھا۔ بانو تم بھی چپ رہتی ہو، بتاؤ تو سہی تمہیں کیا دکھ ہے؟ پہلے تو اس نے ٹالنا چاہا مگر میرے اصرار پر بتایا۔ جن دنوں میں اسکول میں پڑھتی تھی، اکرام بھی ساتھ پڑھتا تھا۔ وہ ہمارے پڑوسی چاچا انعام کا بیٹا تھا اور ہم بچپن میں اکٹھے کھیل کر بڑے ہوئے تھے چونکہ ہم دونوں کا بچپن تھا، اس لئے زندگی کی اونچ نیچ کے بارے میں اتنا نہیں جانتے تھے، یوں کہئے کہ بس ہماری دوستی معصوم سی تھی۔ میں نے میٹرک پاس کیا تو خالہ انگلینڈ سے آگئیں اور انہوں نے اپنے بیٹے عاصم کے لئے میرا رشتہ مانگ لیا۔ امی ابو نے فورا ہاں کر دی۔ میں عاصم سے شادی کرنا نہیں چاہتی تھی لیکن امی کی شدید خواہش تھی کہ میں خالہ کی بہو بنوں اور انگلینڈ جاؤں، لہذا ان کے آگے میری ایک نہ چلی۔ یوں میری شادی عاصم سے ہو گئی۔ میری شادی سے اکرام کو دھچکا لگا لیکن کیا کرتا ، وہ بس دیکھتا رہ گیا۔ انگلینڈ جا کر میں اور زیادہ پریشان ہوگئی۔ نیا ماحول، نیا ملک تھا، پھر عاصم بھی مجھ سے راضی نہ تھا، یہاں اس کی کئی گرل فرینڈز تھیں، وہ سارا وقت ان کے ساتھ گزارتا اور میں مشرقی ماحول کی پروردہ سب کچھ کھلی آنکھوں سے دیکھ کر بھی چپ رہتی تھی ۔ ان حالات میں کیا کوئی لڑکی خوش رہ سکتی ہے؟ مجھے عاصم کے ساتھ زندگی گزارنے پر کوئی خوشی نہ ملی۔ میں بے حد نا خوش رہنے لگی۔ یوں ایک دن جب دل بہت افسردہ اور گھٹا ہوا تھا۔ میں نے اکرام کو فون کر دیا کیونکہ اس نے مجھے شادی میں موبائل تحفے میں بھیجا تھا، جس کا مطلب تھا کہ مجھے کو فون کرتا۔ اب جب میں تنہا ہوتی ، اکرام سے فون پر باتیں کر لیتی ، جس سے دل ہلکا ہو جاتا تھا۔ ایسی باتیں نہیں چھپتیں ۔ ایک روز میں رو رو کر اکرام کو اپنے دل کا حال سنا رہی تھی کہ میرے شوہر نے وہ باتیں سن لیں۔ بس پھر کیا تھا، اُس نے خوب جھگڑا کیا۔ دراصل وہ مجھ کو طلاق دینے کے بہانے ڈھونڈ رہا تھا اور کوئی بہانہ اس کے ہاتھ نہیں آرہا تھا۔ میں اس کی ماں کی پسند تھی اور خالہ مجھے بیاہ کر لائی تھیں۔ عاصم تو مجھ سے شادی کا آرزو مند تھا ہی نہیں۔ پس اس بات پر کہ میں اکرام سے فون پر بات کر رہی تھی ۔ شوہر نے مجھے کو طلاق دے دی۔ جب مجھے طلاق دی گئی، میری شادی کو آٹھ ماہ ہوئے تھے، انہوں نے مجھے پاکستان بھیج دیا۔ جب طلاق کی وجہ بتائی گئی تو میرے والدین بھی چپ ہو گئے ، وہ کیا کرتے۔ طلاق کی وجہ سے ہر کوئی افسردہ تھا اور کوئی خوش تھا تو وہ اکرام تھا۔ تاہم میرے گھر والے اب اکرام کو سخت نا پسند کرنے لگے کہ جس کی وجہ سے مجھے کو طلاق ہوئی تھی ۔ اکرام میں ایک بہت بڑی خرابی تھی کہ اس کو میری عزت کی کوئی پروانہ تھی۔ وہ ہر جگہ بیٹھ کر میری اور اپنی باتیں کرتا رہتا تھا۔ تاہم مجھے کو اس کی کوئی خامی نظر نہیں آتی تھی۔ بس ایک بات سوچتی تھی اب تو مطلقہ ہو چکی ہوں ، وہ جیسا بھی ہے، اس سے پیار کروں گی شاید اس کے ساتھ شادی ہو جانے سے زندگی سنور جائے اور میں پچھلا دکھ بھلا دوں۔ میرے لئے دو چار رشتے آئے لیکن میں نے انکار کر دیا۔ اکرام کی والدہ بھی آئیں مگر میرے والدین نے یہ کہہ کر انکار کر دیا کہ یہ کوئی کام نہیں کرتا، لہذا ہم اس بے روز گار لڑکے کو بھی اپنی بیٹی کا رشتہ نہیں دیں گے جبکہ یہ زیادہ پڑھا لکھا بھی نہیں ہے۔ اکرام اور میں کبھی کبھی ملتے تھے ۔ ان کے گھر کی چھت سے ہمارے مکان کی چھت بلکل جڑی ہوئی تھی- لہٰذا جب سب سو جاتے ، ہم دونوں اپنی اپنی چھت پر چلے جاتے اور باتیں کرتے۔ میں کہتی تھی، اکرام مجھے نہیں لگتا کبھی ہمارے گھر والے مان جائیں گے۔ وہ ہرگز میری تم سے شادی نہ کریں گے کہ تمہاری وجہ سے میری طلاق ہوئی ہے۔ تب وہ کہتا بانو تو پھر ایسا کرو کہ ہم گھر سے نکل کر شادی کر لیتے ہیں۔ بالآخر والدین نے اکرام کے گھر سے دوری کی خاطر وہ گھر بیچ دیا اور ہم لوگ یہاں آگئے ہیں۔ سارا دن بانو ہمارے گھر رہتی تھی۔ وہ مجھے کو اپنی ساری باتیں بتائی۔ بانو کا ایک کزن پنڈی میں رہتا تھا، جس کا نام ارسلان تھا۔ وہ بھی ان کے گاؤں کا تھا لیکن بعد میں وہ شہر آ گیا اپنی نانی نانا کے پاس کیونکہ اس کے والدین ایک حادثے میں فوت ہو گئے تھے۔ ارسلان کافی خوبصورت اور بانو سے عمر میں پانچ برس چھوٹا تھا تا ہم دونوں کزن آپس میں خوب گھل مل گئے اور ان کی دوستی ہو گئی۔ ارسلان چونکہ اکرام کا بھی دوست تھا، لہذا وہ بانو کے بارے میں سب کچھ جانتا تھا۔ وہ ہمیشہ اس کو یہی ہدایت کرتا تھا کہ بے شک تم مطلقہ ہو اور افسردہ بھی رہتی ہو، تاہم عقل سے کام لینا اور کوئی غلط قدم مت اٹھانا۔ جو بھی قدم اٹھاؤ اپنے والدین کی رضامندی اور مرضی سے اٹھانا۔ ارسلان کا یہ اخلاص، دوستی کے اور محبت کے جزبے میں تبدیل ہو گیا مگر وہ اس سے پانچ برس بڑی تھی، اس لئے ارسلان نے اس جذبہ کو دل میں دبا لیا اور اس کے سامنے اظہار کی جرات نہ کر سکا۔ ایک دن ارسلان ہمارے گھر بھی آیا تب اس نے مجھے بتا دیا کہ وہ بانو کو پسند کرتا ہے مگر تاکید کی کہ یہ بات بانو کو نہ بتانا تبھی میں نے سوچا کہ یہ کیسا بزدل ہے، پیار بھی کرتا ہے اور بانو پر ظاہر بھی نہیں کرنا چاہتا کیسی عجیب سوچ تھی اس کی۔ ۔ ادھر اکرام کی امی مسلسل بانو کے والدین کو منا رہی تھیں اور منتیں کرتی تھیں کہ بانو کا رشتہ دے دو۔ جب وہ نہیں مانے تو اکرام مایوس ہو گیا اور اس نے بانو کو اکسایا کہ تم میرے ساتھ نکل چلو، ہم کورٹ میرج کرلیں گے ۔ اس نے گھر سے بھاگ کر شادی کرنے کا منصوبہ بھی بنالیا اور بانو سے کہا کہ فلاں وقت فلاں جگہ آجانا۔ بے وقوف بانو اس کی باتوں میں آکر مقررہ وقت وہاں گئی مگر اکرام نہیں آیا۔ جب وہ کافی دیر تک نہ لوٹی تو اس کے گھر والوں کو تشویش ہوئی۔ انہوں نے سن گن لی تو اکرام کے ایک دوست نے راز فاش کر دیا اور بتایا کہ بانو ریلوے اسٹیشن گئی ہے۔ وہ بھاگے بھاگے گئے شکر ہے کہ وہ کسی گاڑی میں سوار نہ ہوئی تھی ، وہ خواتین کی انتظار گاہ میں بیٹھی مل گئی۔ بھائی اُس کو پکڑ کر لے آئے ۔ باپ نے گھر میں چار دن بند رکھا کہ بھائی اس کو مارنہ دیں ۔ بھائیوں کا ارادہ اس کو مار ڈالنے کا ہی تھا۔ آخری بار وہ مجھ سے اس وقت ملی، جب وہ گھر سے جارہی تھی مگر اس نے مجھے بھی نہ بتایا تھا کہ کہاں جارہی ہے کیونکہ اس کو تو جانے کی جلدی تھی۔ بہر حال بھائیوں کا غصہ ٹھنڈا نہ ہوا اور موقع ملتے ہی انہوں نے بانو کو مارنا چاہا۔ پستول کی دو گولیاں اس کی ٹانگوں پر لگیں اور وہ موت و زیست کی کشمکش میں مبتلا ہو گئی۔ والدین اس کو اسپتال لے گئے ۔ جب ہم کو پتا چلا ، ہم سب بھی کافی پریشان ہوئے ، میں نے اس کے لئے بہت دعائیں کیں ۔ دعا قبول ہوئی، بانو کو ہوش آگیا اور ڈاکٹروں نے اس کی زندگی بچائی لیکن اب وہ بہت شرمندہ تھی، اپنے گھر والوں سے کسی سے آنکھ نہ مل سکتی تھی ، تاہم اس نے ہوش میں آکر پولیس والوں کو یہ بیان دیا کہ مجھے اکرام نے مارا ہے کیونکہ وہ اب اس سے نفرت کرنے لگی تھی۔ تب اکرام کہیں بھاگ گیا اور روپوش ہو گیا۔ بعد میں وہ واپس آگیا کیونکہ سارا محلہ جانتا تھا کہ اس لڑکی کو اس کے بھائی نے مارا تھا۔ اب بانو تنہا ہوگئی، وہ جو پہلے میری غمگسار تھی، اس کو میری غمگساری کی ضرورت تھی۔ میں گھر والوں کے خوف کی وجہ سے زیادہ اس کے پاس نہیں جا سکتی تھی۔ اکرام نے بے وفائی کی ۔ گھر والے بھی اس سے نفرت آمیز باتیں کرنے لگے۔ وہ بہت زیادہ ڈیپریشن کا شکار ہوگئی۔ ایسے میں ارسلان کے والدین آگئے اور کہا کہ ہم اپنے بیٹے کے لئے آپ کی بیٹی کا رشتہ لینا چاہتے ہیں۔ سبھی حیران رہ گئے کہ ایک گھر سے بھاگی ہوئی مطلقہ اور مضروب لڑکی سے ارسلان جو کہ عمر میں بھی چھوٹا تھا، اپنے سے زیادہ عمر کی خاتون کو اپنانا چاہتا تھا۔ آخر کیوں؟ کیا محض ہمدردی کی وجہ سے یا واقعی اس کو بانو سے محبت تھی۔ ارسلان نے بہت یقین دلایا مگر بانو نے یہی سوچا کہ یہ نادانی کر رہا ہے کیونکہ مجھ سے عمر میں چھوٹا ہے، اس کو زندگی کا اتنا پتا نہیں۔ اس نے انکار کر دیا، تاہم بانو کے والدین نے اس رشتے پر ہاں کر دی۔ ارسلان بہت خوش تھا۔ کہتا تھا کہ میں بانو کو اتنا خوش رکھوں گا کہ وہ ماضی کے سارے دُکھ بھلا دے گی۔ شادی کی تیاریاں ہونے لگی تھیں کہ کچھ دنوں بعد ہی سب کچھ اُلٹ ہو گیا۔ انگلینڈ سے بانو کی خالہ آگئی اور کہنے لگی کہ ہم اپنی بہو کو لینے آۓ ہیں کہ عاصم نے طلاق ایک بار دی تھی، تین بار نہیں دی تھی۔ بہر حال پھر نکاح ہو گیا اور بانو کے گھر والوں نے یہی سوچا کہ اپنے گھر چلی جائے تو اچھا ہے۔ لڑکی پر ایک بار گھر سے بھاگی ہوئی کا لیبل لگ جائے تو لڑکی کے اس جرم کو کوئی معاف نہیں کرتا۔ بانو کو واپس بھیجنے کی تیاریاں ہونے لگیں ، تو وہ کافی پریشان تھی۔ ارسلان بھی بے حد افسردہ تھا۔ وہ میرے گھر آئی تو کہنے لگی۔ میں اپنے سے زیادہ ارسلان کے لئے دکھی ہوں کیونکہ وہ بے حد پریشان ہے، کہتا ہے تم مجھ سے کتنی دور چلی جاؤ گی- اے کاش! تمہاری خالہ نہ آتی اور ہماری شادی ہو جاتی۔ بانو کے جانے سے پہلے ارسلان نے اس کو موبائل لا کر دیا کہ مجھ سے کبھی کبھی بات کر لیا کرنا لیکن بانو نے یہ کہہ کر قبول نہیں کیا کہ موبائل ایک ایسا تحفہ ہے جس سے اکثر لڑکیوں کی زندگی برباد ہو جاتی ہے۔ پس اگر کسی لڑکی سے سچا پیار ہے تو اس کی عزت بھی بہت عزیز ہونی چاہئے کہ وہ آپ کی وجہ سے معاشرے میں بدنام نہ ہو۔ بانو چلی گئی اور میں آج بھی سوچتی ہوں کہ اس کا غم مجھ سے بڑا تھا لیکن وہ مجھ سے زیادہ حوصلے والی تھی۔ دعا کرتی ہوں کہ میری دوست بانو جہاں بھی ہو، خوش ہو۔
میری دوستی کشور سے اس وجہ سے تھی کہ ہم ایک ہی محلے میں رہتے تھے اور اکٹھے اسکول جایا کرتے تھے۔ وہ ایک غریب گھر کی لڑکی تھی اور ہم خوشحال تھے مگر بچپن میں طبقاتی فرق سے بالاتر ہوتا ہے۔ وقت گزرتا گیا اور ہم اسکول سے کالج میں آگئے لیکن ہماری دوستی پھر بھی قائم رہی۔ وہ اونچے خیالات رکھتی تھی۔ ہمیشہ ایسے خواب دیکھتی جو کبھی پورے نہیں ہو سکتے تھے ، پھر بھی وہ خواب دیکھے جاتی۔ امی میرا کسی کے گھر جانا پسند نہیں کرتی تھیں اور کشور کی ماں اسے سہیلیوں کے گھر جانے سے نہیں روکتی تھی، تبھی وہ زیادہ وقت میرے گھر میں گزارتی تھی۔ ایف اے کے بعد کشور نے کالج جانا بند کر دیا تھا۔ یہ اس کی مجبوری تھی۔ اس کے والدین کے پاس بیٹی کو تعلیم دلوانے کے لئے رقم نہیں تھی۔ مجھے اکیلے کالج جانے کی عادت نہیں تھی لیکن اب اکیلی جاتی تھی۔ اس کے بغیر کالج میں دل نہیں لگتا تھا۔ کالج سے آنے کے بعد امی سے اجازت لے کر کشور کے گھر چلی جاتی۔ ماں مجھے منع نہ کرتیں کیونکہ ان دنوں میری سہیلی بہت افسردہ رہا کرتی تھی۔ کالج چھٹ گیا تھا اور اب اس کے والدین اس کی شادی کرنے کا سوچ رہے تھے۔ وہ بھی ایک ایسے لڑکے سے جو آٹھویں پاس بھی نہ تھا اور نہ ہی خوبصورت تھا، جبکہ کشور کا خواب اعلی تعلیم یافتہ اور خوبصورت نوجوان تھا۔ جیسا کہ ہر لڑکی کا خواب ہوتا ہے اور اُسے بھی یہ خواب دیکھنے کا حق تھا۔ جس لڑکے سے اس کے والد شادی کرنا چاہتے تھے ، وہ اس کی پھوپھی کا بیٹا واحد تھا۔ واحد پست سوچ کا نکما سا لڑ کا تھا۔ معاملہ یہ تھا کہ اس کی منگنی بہت چھوٹی عمر میں کشور سے کر دی گئی تھی لیکن جب اس نے آٹھویں میں اسکول کو خیر باد کہہ دیا تو کشور کی ماں سوچ میں پڑ گئی۔ اس نے نند سے کہا۔ تمہارا لڑکا کم از کم میٹرک تو کر لے۔ اس ساتویں پاس کو کون نوکری دے گا۔ جب واحد کو پتا چلا کہ ممانی نے ایسا کہا ہے تو اس نے خاندان بھر میں کہنا شروع کر دیا کہ ماموں سلیم  نے کشور کی شادی مجھ سے نہ کی تو میں اس کی شادی کسی اور سے بھی نہ ہونے دوں گا، بلکہ اس کے اور اپنے گھروں کو آگ لگادوں گا۔ اس کی دھمکیوں سے کشور کے والد گھبرا گئے۔ ان کی اور لڑکیاں بھی تھیں۔ بغیر جہیز کے جن کی شادیاں اچھے گھرانوں میں نہیں ہو سکتی تھیں۔ انہی دنوں ہمارے پڑوس میں ہمارے رشتہ دار آ گئے۔ ان کا لڑکا و قار انجینئر بن رہا تھا۔ اسے سوائے اپنی پڑھائی کے ، کسی سے سروکار نہ تھا۔ کشور نے جب وقار کو دیکھا تو بولی۔ رشنا ! کاش میری شادی تمہارے اس کزن سے ہو سکتی۔ میں نے جواب دیا کہ تمہارا منگیتر تو قسم کھا چکا ہے، کہ اگر اس کی شادی تم سے نہ ہو سکی تو وہ سارے محلے کے گھروں کو آگ لگادے گا۔ وقار مجھے بھی اچھا لگا۔ یہ عجیب بات تھی کہ ہم دونوں کو ایک ہی لڑکا پسند آیا تھا۔ کشور کو جو چیز پسند آتی وہ مجھ سے مانگ لیتی لیکن میں نے اس سے کبھی کچھ نہیں مانگا تھا۔ پڑوس میں خالہ سلمیٰ کے آنے سے رونق ہو گئی تھی انہوں نے ہمارے گھر اور ہم نے ان کے یہاں آنا جانا شروع کر دی۔ وہ کافی باتونی مگر پیار کرنے والی خاتون تھیں۔ ایک دن میں خالہ سلمیٰ کے گھر گئی تو دیکھا، وقار صحن میں بیٹھا ہے۔ خالہ نظر نہ آئیں تو میں نے اس کو سلام کیا اور خالہ کے بارے میں پوچھا۔ وہ بولا۔ کچن میں ہیں، بلائوں؟ لیکن میں وقار کو دیکھ کر ایسی گھبرائی کہ اس کی بات کا جواب دیئے بنالئے قدموں گھر لوٹ آئی۔ اسی شام میں کشور کے گھر گئی۔ اس کو بتایا کہ آج و قار صاحب کے درشن ہو گئے ہیں۔ وہ بولی۔ تم اکیلی کیوں گئیں ؟ ہم دونوں ساتھ جاتیں تو کچھ بات بھی کرتے۔ اگلے روز وہ آئی اور میرے سر ہو گئی کہ چلو خالہ کے گھر چلتے ہیں۔ مجبوراً مجھے اس کے ساتھ خالہ کے گھر جانا پڑا۔ وہ حسب معمول کرسی صحن میں ڈالے پڑھ رہا تھا۔ میں چپ رہی، کشور نے اسے سلام کیا۔ اس نے جواب دیا، تبھی خالہ کچن سے نکلیں اور ہمیں آواز دی۔ ہم خالہ سلمی کی طرف چلی گئیں۔ اس کے بعد تو کشور کو وقار کے خواب آنے لگے۔ ان خوابوں کا گویا تانتا بندھ گیا۔ وہ روز ہی کہتی کہ چلو، تمہاری خالہ کے گھر چلتے ہیں۔ میں اسے سمجھاتی کہ روز روز جانا ٹھیک نہیں، بار بار جانے سے جانے وہ کیا سمجھ بیٹھے۔ میرے بار بار منع کرنے پر وہ چپ ہو گئی اور میرے سامنے و قار کا ذکر کرنا بھی چھوڑ دیا مگر اس کے دل میں میرے کزن کے لئے ایک طوفان چھپا ہوا تھا۔ انہی دنوں اس کے والدین نے اس کی شادی واحد سے کر دی جو اس کو بالکل بھی پسند نہیں تھا۔ وہ والدین کے مجبور کرنے پر مارے باندھے راضی ہو گئی۔ جس روز دلہن بنی وداع ہو رہی تھی، بہت غمگیں تھی۔ مجھے دکھ ہو رہا تھا کہ اس کی شادی اس کی مرضی کے بغیر ہو رہی تھی۔ اس کے چلے جانے کے بعد دن بہت بور گزرنے لگے۔ زبردستی میں نے پڑھائی میں دل لگا لیا۔ گریجویشن کے بعد ایسی اکتاہٹ ہوئی کہ چین نہ آتا۔ والد سے اجازت لی اور ایک اسکول میں پڑھانا شروع کر دیا۔ ایک روز اسکول سے گھر لوٹ رہی تھی کہ بارش نے آ لیا۔ لمحوں میں تمام بھیگ گئی۔ سنبھل سنبھل کر چل رہی تھی کہ پانی سے بھرے راستے میں پھسل نہ پڑوں، تبھی وقار آتا نظر آیا۔ وہ اپنے کالج سے آرہا تھا۔ میرے قریب آکر سواری روک لی اور کہنے لگا۔ میں گھر جارہا ہوں، میرے ساتھ ساتھ چلو ورنہ بھیگ جائو گی۔ میں نے انکار کر دیا کہ خود چلی جائو گی۔ کیسے جائو گی اتنی بارش میں ؟ کوئی رکشہ کرلوں گی۔ اچھا ! رکشے والا زیادہ معتبر ہے مجھ سے ؟ ٹھیک ہے ، میں تم کو رکشہ کئے دیتا ہوں۔ اس نے ذرا آگے جاکر ایک رکشہ والے کو پکڑا اور میرے پاس لے آیا۔ میں رکشہ میں بیٹھ گئی۔ اس نے اپنی کار میرے پیچھے رکھی۔ جب گھر پر اتری، جلدی سے اندر چلی گئی۔ پلٹ کر نہیں دیکھا کیونکہ رکشے والے کو کرایہ اس نے پہلے سے دے دیا تھا۔  گھر آتے ہی ایک بڑی پریشانی نے استقبال کیا۔ امی جان بستر پر پڑی تھیں۔ ان کی طبیعت خراب تھی، والد گھر پر نہ تھے۔ امی دمے کی کیفیت میں تھیں۔ میرے ہاتھ پائوں پھول گئے۔ تبھی دوڑی خالہ سلمی کی طرف ، وہ میرے ساتھ آ گئیں۔ انہوں نے فورأ وقار کو بلایا اور امی کو کار میں ڈال کر اسپتال لے گئے۔ وقار نے بھاگ دوڑ کی، بڑے ڈاکٹر صاحب کو لایا۔ کمرہ بھی مل گیا۔ امی کو آکسیجن لگادی گئی لیکن ان کی حالت سنبھلنے کی بجائے بگڑتی گئی۔ خدا کی مرضی میں کسی کا دخل، ان کے بچنے کا کوئی امکان نظر نہیں آرہا تھا۔ میں زور زور سے رونے لگی۔ خالہ جان اور وقار نے مجھ کو تسلی دی مگر میرے دل کو چین کہاں۔ ابو مجھ کو تسلی دینے کی بجائے امی کی حالت دیکھ کر خود نڈھال تھے۔وہ امی سے بہت پیار کرتے تھے۔ اماں کو آپریشن کے لئے تھیڑ لے گئے مگر وہ جہانِ فانی سے ہی چلی گئیں۔ میری بھی جان نکل گئی۔ ابو دل تھام کر بیٹھ گئے۔ وہ شریک حیات کی موت کی خبر برداشت نہ کر سکے اور کرسی پر ہی اس جہان سے کوچ کر گئے۔ یہ سچ تھا ایسی محبت اور ذہنی ہم آہنگی میاں بیوی کے درمیان کم ہی دیکھنے کو ملتی ہے۔ سب ان کے ایک ساتھ اس دنیا سے چلے جانے پر حیران تھے اور میری حالت کا کون اندازہ کر سکتا ہے، جس کے ماں باپ ایک ساتھ دنیا سے رخصت ہو گئے ہوں۔ ان کے اکٹھے جنازے جاتے دیکھ کر میں خود بھی اسی لمحے مر جانا چاہتی تھی۔ چند دن تو رشتہ دار میرے ساتھ رہے پھر ایک ایک کر کے سبھی رخصت ہو گئے ، صرف سلمیٰ خالہ رہ گئیں۔ وہ مجھے اپنے گھر لے گئیں مگر مجھے وہاں چین نہ ملا۔ میں نے کہا۔ خالہ مجھے اپنے گھر پر رہنا ہے۔ خالہ نے مستری کو بلوایا اور اپنے اور ہمارے گھر کے بیچ اٹھی دیوار میں ایک در لگوا دیا تاکہ وہ اپنے گھر میں گھریلو فرائض انجام دیں اور در کھلا رہنے سے میں بھی اپنے گھر میں خود کو اکیلا محسوس نہ کروں۔ وہ لمحہ لمحہ میری خبر رکھتی تھیں۔ ماموں اور ممانی کراچی سے آئے تو کہا کہ تم ہمارے ساتھ چلو۔ میں نے انکار کر دیا کہ میں کسی صورت والدین کا گھر چھوڑ کر نہیں جائوں گی۔ تبھی ماموں ممانی اور خالہ سلمیٰ نے فیصلہ کیا کہ میری شادی وقار سے کر دیں تا کہ میں زندگی بھر اپنے ہی گھر سکون سے رہ سکوں۔ وقار ابھی شادی نہ کرنا چاہتا تھا۔ اس کی تعلیم کا آخری سال تھا، لیکن والدین کی وفات کے بعد میں اکیلی رہ گئی تھی۔ اس کا احساس وقار کو بھی تھا۔ وہ ایک اچھا انسان تھا، ایسا رشتہ تو کسی خوش نصیب کو ہی ملتا ہے۔ مجھے تو وہ پہلے سے ہی اچھا لگتا تھا۔ وقار نے مجھ سے شادی کی ہامی بھر لی اور ہماری منگنی ہو گئی۔ شادی ایک سال بعد ہونا تھی ، تاہم اب میں وقار کے سامنے زیادہ نہیں آتی تھی۔ جب ہم آمنے سامنے ہوتے ، میں گھبرانے لگتی۔ اسے میری یہ ادا اچھی لگتی تھی یوں وہ بھی مجھ سے زیادہ باتیں نہیں کرتا تھا۔ سبھی جاننے والے خوش تھے کہ مجھے یتیم کو ایک اچھا رشتہ مل گیا ہے۔ اب سلمی خالہ ہماری شادی کی تیاریوں میں مصروف تھیں اور مجھے کشور بہت یاد آرہی تھی۔ جب سے اس کی شادی ہوئی تھی ، وہ ملنے نہ آسکی تھی۔ خبر نہیں اس کا شوہر اسے کہاں لے گیا تھا؟ اس کا شوہر نشہ کرتا تھا۔ جب یہ حقیقت ہمارے علم میں آئی تبھی سے میں اس کے بارے فکر مند رہتی تھی۔ایک دن میں سلمی خالہ کے بلانے پر ان کے گھر گئی۔ وہ وقار کے پاس بیٹھی چائے پی رہی تھیں۔ انہوں نے اصرار کر کے مجھے بھی چائے دی اور بولیں۔ ادھر دیکھو کون آیا ہے ؟ میں چونک گئی۔ کشور ان کے گھر آئی ہوئی تھی اور سامنے والے کمرے کے دروازے پر کھڑی تھی۔ میری آواز سن کر کمرے سے باہر آ گئی۔ ہم دونوں گلے لگ گئیں۔ وہ رونے لگی تو میری بھی پلکیں بھیگ گئیں۔ اتنے عرصے بعد ہم دونوں ملے تھے۔ اس کی شوہر سے ناچاقی ہو گئی تھی۔ ایک تو یہ غم تھا، دوسرے اب واحد نے اس کو طلاق بھی دے دی۔ وہ بے گھر ہو گئی تھی ، ایک بچہ اس کے ساتھ تھا۔ میں تو سمجھتی تھی کہ وہ اپنے گھر میں خوش اور آباد ہے۔ سلمیٰ خالہ سے اجازت لے کر میں اس کو اپنے گھر لے آئی۔ اس کے بیٹے بلال کو پیار کیا، کشور کو تسلی دی، کھانا کھلایا۔ ماں بیٹا دونوں بھوکے تھے ، کشور کے والد بوڑھے تھے۔ دونوں بہنوں کی شادیاں ہو گئی تھیں۔ والد فوت ہو گئے تو اس کی ماں اپنے بھائی کے گھر چلی گئی۔ ممانی نے کشور اور اس کے بچے کو رکھنے سے انکار کر دیا۔ دونوں بہنوئی بھی کشور کو اپنے گھر رکھنے سے گریزاں تھے ، اب اس کا کوئی سہارا نہ تھا، جو کفالت کرتا۔ ہم ایک بار پھر سے گلے لگ کر روئیں۔ ہم دونوں پر ہی مصیبت کے پہاڑ ٹوٹ پڑے تھے۔ وہ مجھ سے زیادہ دکھی تھی۔ ہر طرف سے ٹھکرائی جا چکی تھی، سو میرے ساتھ ہی رہنے لگی۔ میں بھی گھر میں اکیلی تھی، اس کے آجانے سے رونق ہو گئی۔ شروع میں تو ہم دن رات باتیں کرتی رہتی تھیں۔ بچپن کی یادیں اور جوانی کے دُکھ سکھ کی باتیں گویا ختم ہی نہ ہوتی تھیں۔ ایک دن وہ بولی۔ مجھے اچھا نہیں لگتا کہ تم پر بوجھ بنوں۔ میں کوئی ملازمت ڈھونڈتی ہوں۔ میں نے اسے یہ کہہ کر روک دیا کہ تھوڑا صبر کر لو۔ میرے پاس اللہ کا دیا بہت کچھ ہے۔ ابو بینک میں کافی دولت چھوڑ گئے ہیں۔ تمہارے کھانے سے کم نہیں ہو جائے گا۔ مجھے یہ اچھا نہیں لگتا کہ میں گھر میں آرام کروں اور وہ محنت کرے۔ میں یہ بھی چاہتی تھی وہ ہر وقت میرے پاس رہے تاکہ مجھے تنہائی محسوس نہ ہو۔ کشور کو ابھی تک اس بات کا علم نہ تھا کہ میری منگنی وقار سے ہو چکی ہے۔ وہ اب بھی اس کا ذکر چاہت سے کرتی اور اسے پسندیدہ نگاہوں سے دیکھتی تھی، تبھی ایک روز میں نے سوچا کیوں نہ وقار سے کہوں کہ وہ میری بجائے کشور سے شادی کر لے ۔ ایک مطلقہ کو اور اس کے بچے کو سہارا دے دے جو چھوٹی سی عمر میں باپ کی شفقت سے محروم تھا۔ میں چاہتی تھی، میری  برباد سہیلی کو گھر کی عزت اور خوشیاں مل جائیں۔ سلمیٰ خالہ سے تو یہ بات کہنے کی جرأت نہ تھی، تبھی سوچا کہ وقار سے کہہ کر دیکھوں، شاید مان جائے۔ یہ ایک انہونی بات تھی لیکن دنیا میں معجزے بھی تو ہو جاتے ہیں۔ ایک دن وہ اکیلا بیٹھا تھا۔ میں اس کے پاس گئی اور بات کہنے کی اجازت طلب کی۔ وہ بولا، کہو۔ اس میں اس قدر جھجکنے کی کیا بات ہے۔ میں مدعا لبوں پر لائی تو وہ ہنس پڑا اور اسے مذاق سمجھا۔ کیسے اس کو سمجھاتی کہ دوستی کی خاطر میں سب کچھ کر سکتی ہوں۔ سوچتی تھی کہ جب کشور کو پتا چلے گا کہ جس شخص کو وہ پسند کرتی ہے ، میں اس سے شادی کرنے جارہی ہوں تو اس پر کیا گزرے گی؟ اسی سوچ میں ساری خوشی بھول جاتی تھی۔ ایک دن وقار نے مجھے گم صم دیکھا تو بولا۔ کن سوچو میں ڈوبی ہو ؟ میں تو کشور کے مستقبل کے بارے میں سوچوں میں ڈوبی تھی، وقار کی آواز پر کانپ گئی۔ ارے کیا ہو گیا ہے ؟ وہ میرے قریب آگیا۔ بتائو کیوں پریشان ہو ۔ بے اختیار میرے منہ سے نکالا۔ وقار کیا تم مجھ سے محبت کرتے ہو ؟ ہاں، محبت کرتا ہوں تب ہی تو شادی کر رہا ہوں۔ اگر میں تم سے کچھ مانگوں تو انکار نہیں کرو گے ؟ اگر تم میری جان بھی مانگو گی تو انکار نہ کروں گا۔ تم میری سہیلی کشور سے شادی کر لو۔ یہ سنتے ہی اس کا موڈ خراب ہو گیا۔ کہنے لگا۔ شاید تمہاری طبیعت ٹھیک نہیں ہے ، اپنے کمرے میں جا کر آرام کرو، مگر میں نہ مانی۔ وقار اگر تم اس سے شادی کر لو تو اس کو اور اس کے بچے کو سہار ا مل جائے گا، اور مجھے عمر بھر کے لئے سکون مل جائے گا کیونکہ میری سہیلی تم کو شادی سے پہلے بھی پسند کرتی تھی اور اب بھی کرتی ہے۔ اسے یہ معلوم نہیں ہے کہ میری تمہارے ساتھ منگنی ہو گئی ہے اور نہ میں نے اسے بتایا ہے ورنہ اور زیادہ دکھی ہو جائے گی۔ یہ سنتے ہی اس کا چہرہ غصے سے سرخ ہو گیا۔ کہنے لگا۔ تم کس قسم کی لڑکی ہو؟ یہ ہر گز نہیں ہو سکتا۔ تم میری منگیتر ہو اور میں تم کو پسند کرتا ہوں پھر کیوں اس سے شادی کروں۔ یہ بات دوبارہ مت کہنا۔ اس کو جلال میں دیکھ کر میں سہم گئی۔ خالہ سلمیٰ کا بھی ڈر تھا – لہذا میں اپنے گھر آگئی۔ ایک بار بات منہ سے نکل جائے تو پھر اس کا بار بار کہنا آسان ہو جاتا ہے۔ اب جب بھی وقار مجھے اکیلا نظر آتا، میں اس سے منت سماجت کرنے لگتی کہ تم میری سہیلی کا سہارا بن جائو۔ ایک روز اس نے کہا۔ تم بھی تو اکیلی ہو۔ اگر میں اس کا سہارا بن گیا تو پھر تم کو کون سہارا دے گا۔ میں اکیلی ضرور ہوں مگر تعلیم یافتہ ہوں۔ مجھے اچھی ملازمت مل سکتی ہے۔ صاحب جائیداد ہوں ، والد صاحب کا بینک بیلنس میرے نام ہے ، کچھ تو ہے میرے پاس، اس کے پاس تو کچھ بھی نہیں ہے۔ یہ سب کچھ تم اس کو دے دو اور تم میرے ساتھ آجائو۔ میں کیوں تمہاری سہیلی کی خاطر اپنی دنیا اجاڑوں؟ کیا تم احمق ہو یا میرا امتحان لے رہی ہو ۔ اب جب وہ بات سنتا کہ ایک مطلقہ اور اس کے بچے کو کون اپنائے گا تو غصے میں آپے سے باہر ہو جاتا۔ مجھے کشور کا غم کھائے جارہا تھا۔ ہر وقت اس کا اترا ہوا بے رونق چہرہ دیکھتی تو اس کی اُداسی میرا دل چیر دیتی۔ میں سوچتی کہ پہلے تو ہم دونوں کتنی خوش رہتی تھیں۔ کوئی غم ہمارے قریب نہ پھٹکتا تھا، اب ہم کیا سے کیا ہو گئے ہیں؟ یہی سوچیں میرے دل کو ٹکڑے ٹکڑے کرنے لگی تھیں۔ ایک روز جب میں وقار سے باتیں کر رہی تھی کہ کشور نے میری باتیں سن لیں۔ وہ خاموشی سے چلی گئی اور ہمیں پتا بھی نہ چلا۔ اس کے بعد سے وہ چپ چپ ، پژمردہ ہی رہنے لگی اور بیمار ہو کر بستر پر گرگئی۔ میں اصرار کر کے اسے ڈاکٹر کے پاس لے گئی۔ ڈاکٹر نے کچھ ٹیسٹ لکھ کر دیئے۔ خالہ سلمی نے اس کے ٹیسٹ کروا دیئے۔ وقار رپورٹیں لے آیا۔ ڈاکٹر نے رپورٹس دیکھ کر جو کہا، اس نے ہم کو نہ بتایا۔ کشور نے مجھے کہا کہ میں ایک دن کے لئے اپنی ماں کے پاس جانا چاہتی ہوں۔ ان سے ملنے کو دل چاہ رہا ہے تم اگر بلال کو اپنے پاس رکھ سکو تو میں آسانی سے سفر کر سکوں گی۔ بلال مجھے سے گھلا ہوا تھا۔ میں نے کہا۔ ہاں تم چلی جائو اور اسے میرے پاس رہنے دو۔ وہ بیٹے کو میرے حوالے کر کے ماں کے پاس چلی گئی۔ جاتے ہوئے وہ پریشان سی تھی۔ صبح گئی اور شام ہو گئی ، وہ نہ لوٹی۔ بلال کو میں نے کھانا کھلا کر سلا دیا۔ وہ اگلے دن بھی شام تک نہ لوٹی۔ مجھے فکر ہو گئی۔ سلمیٰ خالہ سے کہا کہ وہ کشور کا پتا کریں۔ وہ وقار کے ساتھ اس کی ماں کے گھر گئیں۔ پتا چلا کہ وہ اسپتال میں داخل ہے۔ اس کے ماموں نے بتایا کہ رپورٹیں ٹھیک نہیں آئیں۔ اس کو کینسر ہے اور وہ چند ماہ کی مہمان ہے۔ وقار بھی افسردہ ہو گیا۔ کشور نے اسے ایک خط دیا کہ یہ رشنا کو دے دینا۔ اس خط میں اس نے لکھا تھا کہ میں نے تمہاری باتیں سن لی تھیں۔ وقار تم سے محبت کرتا ہے ، تم اس سے شادی کر لینا۔ میں بلال تم کو سونپ رہی ہوں۔ کبھی کبھی دوستی کا حق بھی ادا کرنا پڑتا ہے، لہذا تم بلال کو ماں کا پیار دینا کیونکہ مجھے دنیا میں تمہارے سوا کسی پر اعتبار نہیں ہے۔ میری زندگی کے دن کم ہیں ، نجانے کب چلی جائوں۔ وقار سے درخواست ہے کہ میرے بچے کو اپنی شفقت کے سایے میں رہنے دیں۔ یہ خط پڑھ کر میں بہت روئی۔ اس کے بعد جتنے دن وہ زندہ رہی میں اور وقار اس کے پاس روز جاتے تھے۔ آخری دنوں میں جب ڈاکٹر نے اسے لا علاج قرار دے دیا تو اس کی ماں اس کو اپنے بھائی کے گھر  لے گئی۔ میری پیاری سہیلی اتنی جلد مجھ سے بچھڑ جائے گی علم نہ تھا۔ میری شادی کشور کی وفات کے تین ماہ بعد وقار سے ہو گئی۔ میں نے اپنی مرحوم سہیلی سے کیا ہوا وعدہ پورا کیا اور اس کے بیٹے کو ماں بن کر پالا ۔ مجھے خدا نے تین بیٹیوں سے نوازا۔ آج میرا ایک ہی بیٹا ہے اور وہ بلال ہے۔ میں اپنی سہیلی کا یہ احسان کبھی نہیں بھول سکتی کہ اس نے بلال کی صورت میں مجھے بڑھاپے کا سہارا دیا، ورنہ شاید اولاد نرینہ نہ ہونے کا دکھ ہم دونوں میاں بیوی کو عمر بھر سہنا پڑتا۔ اللہ کے ہر کام میں مصلحت ہوتی ہے۔ جانتی نہ تھی کہ بلال کی صورت میں خدا نے کتنی بڑی نعمت اور تحفے سے ہم کو نوازا ہے۔ کبھی کبھی دوست کی قربانی کا صلہ بھی اللہ تعالی کی طرف سے ایک بہترین انعام کی صورت میں انسان کو مل جاتا ہے۔
"شائستہ بیگم کا ہاتھ تیزی سے چل رہا تھا خستہ خستہ پراٹھے اترتے جا رہے تھے، اور پاس بیٹھے ان کے تینوں بیٹھے ہاتھ صاف کیے جا رہے تھے- توے پر سے ایک کے بعد ایک پراٹھا آ رہا تھا- اوپر سے فاخر حاشر اور نادر کے پاس پڑی ہانڈی میں سے ایک کے بعد ایک پکوڑا غائب ہوتا جا رہا تھا -اچانک خیال انے پر مڑ کر ہانڈی دیکھتے ہوئے مجبور ہوئی تھی- شرم نہیں ائی ماں کے لیے خالی کڑھی چھوڑتے ہوئے – مجھے ایک بھی پکوڑا نہیں ملا – اور مما جی کہہ کر تینوں بولے کڑی پکوڑا اور پراٹھے اپ کے ہاتھ کے ہوں تو چھوڑتا کون ہے- ارے نہیں یار، میری مما تو کچھ بھی پکائیں کمال کر دیتی ہیں فاخر مکھن لگا رہا تھا- شائستہ بیگم کا موڈ بحال ہوا یہ حقیقت تھی کہ ان کے میکے سے لے کر سسرال تک ان کے طریقے اور کھانے پکانے کا سبھی معترف تھے- مما جی نانو کی مس کال آگئی ہے- ہاتھ فون اٹھاتا ہوا نادر ماں کی طرف لپکا -انہوں نے نمبر ملا کر ہینڈ فری لگا لی یہ روزانہ کا مشغلہ تھا- اس وقت فون کرنا ،اج اتوار کی وجہ سے وہ لیٹ ہوئی تھی ،تو اماں نے مس کال دے دی تھی- لو جی اماں کیا ہو گیا ہے اپ جیسی نرم مزاج ساس تو میں نے دیکھی نہیں- اج میں بچوں کو لے کر اپ کی طرف ا رہی تھی، اور اپ کی بہو نے گھر چھوڑنے کی تیاری بھی کر لی ،چلو اچھا جانے دیں میں آ رہی ہوں اپ کی طرف -خیال رکھیے، بہو بیٹے کو سنا کر بھیجنا کہ بیٹیوں کی وجہ سے کھانا مل جاتا ہے ورنہ تم لوگ تو بھوکا مار دو- شائستہ بیگم کا مصالحہ راؤنڈ شروع ہو چکا تھا وہ ڈکٹیشن دے رہی تھی -ان کی اماں کے ساتھ ساتھ پاس بیٹھے تینوں بیٹے بھی یہی سن رہے تھے اور سر بھی دھن رہے تھے – بچپن سے لے کر اج تک انہوں نے یہی دیکھا تھا اب تو خیر دو کی جاب بھی ہو گئی تھی- اور جوانی پار کیے بھی اب کافی وقت گزر چکا تھا – جبکہ نادر یونیورسٹی میں تھا -جوانی میں بیوہ ہو کر جس طرح مردانہ وار حالات کا مقابلہ کر کے انہوں نے بچوں کو قابل بنایا تھا – وہ قابل تعریف تھا- اس بات کو سراہنے والوں کی کمی بھی نہ تھی – لیکن اس مشقت سے ان کے اندر جو کمی پیدا ہو گئی تھی وہ اس سے بے خبر تھی- یا پھر بے خبر رہنا چاہتی تھی – جیسے ہی یہ حکم ملا کہ ہم نانو کی طرف جا رہے ہیں گاڑی باہر نکالو تو وو تینوں راضی بھر چل دئیے – بچپن سے ماں کے اچانک پروگرام بنتے دیکھتے آ رہے تھے اور ایسے میں نانو کے گھر جا کر وہ بہت انجوائے بھی کرتے تھے – نصرت بیگم تینوں بیٹیوں اور دو بیٹوں کے حصار میں نڈھال سی لیٹی ہوئی تھی تیسرا بیٹا اپنی نئی نویری دلہن کو میکے چھوڑنے گیا ہوا تھا -دونوں بہوئیں کچن میں جتی ہوئی تھیں -جبکہ ان کے بچے پھوپھیوں کے بے دام غلام بنے خدمت کر رہے تھے اور پھوپھیوں کے بچے ماؤں اور ماموں کی گفتگو سننے میں مصروف تھے- ارے بس احمد، میں بھی اگر تمہاری بیویوں جیسی ہوتی تو کہاں کچھ بچنا تھا. نہ بیٹے لائق ہوتے نہ گھر بار کا کچھ بچتا یہ تو مجھے پتہ ہے کہ عاشر کے پاپا کے بعد کیسے زندگی گزاری ہے- وہ ترب کا پتہ پھینک کر رونے میں مصروف ہوئیں، باقی دونوں بہنوں نے اور ماں نے ان کا بھرپور ساتھ دیا- نتیجتا بھائی دائیں بائیں بیٹھ کر دلاسے دینے لگے تیسرا آ کر پیچھے کھڑا ہوا -اور گردن میں بازو ڈال لیا – اسجد تم تو سسرال گئے ہوئے تھے ایک دم سے استفسار ہوا – وہ باجی مجھے اماں نے بتا دیا تھا اپ لوگ آ رہے ہیں- تو میں ندا کو دروازے سے ہی اندر کر کے واپس لوٹ آیا- ڈائنیں ہیں پوری، اپنے علاوہ کسی کو خوش نہیں دیکھ سکتی – اپنے بھائیوں کا بھی نہیں سوچا، کیا پتہ اسجد اور ندا کو ہمارے والے حالات کا سامنا نہ کرنا پڑے، مگر دیکھا وہی چالیں شروع ہو گئیں ماں بیٹیوں کی ، وہ دیورانی جیٹھانی کچن میں کھانا بناتے ہوئے جلے دل کے پھپھولے پھول رہی تھی- بھابی سچ میں, میں تو اماں پر حیران ہوں- اچھی بھلی ہوتی ہیں کھاتی پیتی خوش باش تندرست- جیسے ہی بیٹیاں آتی ہیں کمزور اور نڈھال سی ہو جاتی ہیں- مجھے تو 15 سال ہو گئے ان کے یہی ڈرامے دیکھتے ہوئے- ویسے بھی تم نے سنا ہوگا انسان جیسا سنتا اور سوچتا ہو ویسا ہی محسوس کرنے لگتا ہے- اماں بھی بیٹیوں کے انے پر ان کے منہ سے یہی کچھ سن کر خود کو کمزور محسوس کرنے لگتی ہیں- اچھا بھابی ویسے اماں ہیں تو بہت اچھی، لیکن باجی شائستہ ان کی نیگٹیویٹی پالش کرتی رہتی ہیں اور ایسا پھر وہ بیہیو کر جاتی ہیں کہ انہیں بہو کا خیال ہی نہیں رہتا -اپ نے کبھی نوٹ کیا جب دو دن بھی باجی کا فون نہ ائے، تو وہ کتنا خوش ہوتی ہیں ہمارے ساتھ – ہاں یہ تو ہے یہی ہماری نند ہے جس نے ہماری زندگی الٹ پلٹ کر دی ہے- نہ ان کو اپنی عاقبت کی فکر ہے نہ ماں کی- ان کا بڑھاپہ اور اخرت دونوں داؤ پر لگائے ہوئے ہیں- بڑھاپے میں انسان تو بچہ بن جاتا ہے قصور ان کا ہے جو جوان ہے- اور اپنے بھائیوں کو سکھاتی رہتی ہیں- سچی بھابھی ہماری نندوں کی خوش قسمتی میں تو کوئی شک نہیں بھائی بھی اتنا پیار کرتے ہیں- اسجد کو دیکھو سسرال کی پہلی دعوت ہی چھوڑ آیا ہے- مگر پھر بھی کسی کو قدر نہیں – ان کو بھی ندا کے خلاف بھڑکا رہی ہیں- حنا کچن کی کھڑکی میں سے ڈرائنگ روم میں تانکا جھانکی کر رہی تھی سب سے زیادہ شائستہ باجی ہی اسجد کو لپٹا لپٹا کر رو رہی ہیں – اپنے بیوہ ہونے کو ڈھال بنا رکھا ہے اس عورت نے، جب دیکھو اسی بات کو کیش کرا کر ہمارے گھر کا سکون برباد کر دیتی ہے- شوہر کے مرنے کے بعد اپنے گھر کی بھی حکمران ہے ،اور دوسروں کے گھروں پر بھی حکومت کرتی ہے- جی بھابھی، ان کو حکمرانی کی ایسی لت لگی ہے کہ ہر جگہ عقل کل بنی رہتی ہیں، اس سے تو بہتر ہے کہ شادی ہی کر لیتی- بڑی خالہ مما چلو چلیں ہم اج کے بعد کبھی نانو کے گھر نہیں ائیں گے – جویریہ ایسے چیخ چیخ کر رو رہی تھی کہ اب جان نکلی کہ تب، بیٹا ہوا کیا ہے؟ سب لوگ جاننے کے لیے تڑپ رہے تھے، گھنٹہ بھر سے بڑی ممانی اور چھوٹی ممانی کچن میں… وہ ہچکیوں سے رو رہی تھیں، اب تو ان دونوں کی حالت خراب ہو گئی، سب سے پہلے تو وہ نندوں کے سامنے ہی گڑگڑائیں- کہیں انہیں گھروں سے باہر نہ نکلوا دیں – شوہروں اور ساس کو تو بعد میں بھی منایا جا سکتا تھا- فاخر بیٹا تم سے ایک بات کرنی تھی- جی ماما آپ ہزار باتیں کریں- ابھی مہینے پہلے ہی تو اس کی شادی ہوئی تھی جویریہ کے ساتھ اور وہ بھی ماں کی پسند سے-بیٹا جویریہ کا ہاتھ بڑا کھلا ہے تو اس کو ذرا اونچ نیچ بتا دینا ابھی کل ہی اٹھ ہزار کا سوٹ ایک بار پہن کر کام والی کو اٹھا کر دے دیا ہے- مما نو مور پالیٹکس, وہ ایک دم سے کھڑا ہو گیا ساری زندگی اپ  لوگوں کے ساتھ گیم کھیلتی رہی ہیں ,ہم اپ کی خاطر ممانیوں کی جاسوسیاں کرتے رہے اور اب اپ نے گھر میں بھی وہی کھیل کھیلنا شروع کر دیا ہے- ہماری ماں دوسروں کے گھروں میں اجارہ داری قائم رکھنے والی ہے ہمیں کہاں رہنے دیں گی اور وہی اپ نے شروع کر دیا آج کے بعد اپ جویریہ کی کوئی بات نہیں کریں گی بس چینج کریں  خود کو ماما پلیز- وہ دھاڑ دھاڑ کر پاؤں مارتا ہوا باہر نکل گیا اور وہ نڈھال ہو کر صوفے پر گر گئی تھی- شائستہ کو میکے سے سسرال تک ہمیشہ سے سراہا گیا تھا- شادی سے پہلے والدین ان کی سمجھ بوجھ کے معترف تھے –شادی کے بعد شوہر نے بھی خوب تعریف کی ،کیونکہ طریقہ اور سلیقہ اور گھریلو شعور شائستہ پر ختم تھا -ان پر اللہ کا کوئی خاص کرم تھا جو ہر جگہ ان کو پذیرائی ملتی تھی- شادی کے اٹھ سال بعد بیوہ ہو جانا بلا شبہ بہت بڑا سانحہ تھا- مگر اس کے بعد جس طرح انہوں نے بیٹوں کو پروان چڑھایا اور گھر سنبھالا تھا اس پر ان کی پہلے سے بھی کئی گنا زیادہ تعریف کی گئی- جس سے ان میں عجیب رعونت کے ساتھ ساتھ عدم تحفظ پیدا ہو گیا کہیں یہ مقام یہ تاریخ مجھ سے چھن نہ جائے- اس بات کے احساس نے انہیں ہر فیصلے میں مکمل ازادی اور اس کے ساتھ یہ حکمرانی کہ میں عقل کل ہوں اس کا احساس حد سے زیادہ بڑھا دیا تھا – ماں بھائیوں اور بہنوں کو اپنوں نے ہمیشہ یہ کہہ کر زیر بار رکھا تھا کہ مجھے باپ کے گھر سے بہت محبت ہے -اس لیے مشورے دیتی ہوں- حالانکہ وہ فیصلے سنایا کرتی تھی- اپنے گھر کے علاوہ بھابیوں کے گھر میں حکم چلانے کا نشہ ایسا تھا کہ انہوں نے کبھی غور ہی نہیں کیا کہ بیٹے کے پاس بیٹھے ہوئے،وہ فون پر ڈکٹیشن دیتی- بھابھیاں اکٹھی باتیں کرتی تو وہ کسی نہ کسی بیٹے کو باتیں سننے بھیج دیتی اب پتہ چلا کہ انہوں نے اپنے ہاتھوں سے اپنی فصل کو تباہ کر لیا ہے – وہ خداداد صلاحیتوں کی مالک تھی اپنی قابلیت کو منفی انداز میں استعمال نہ کرتی تو بیٹوں سمیت بھائیوں اور بہوؤں کے لیے بھی قابل تعریف نمونہ ہوتی- مگر یہ کیا ہو گیا اب اس کے اپنے بچے وہ سبق بھی پڑھا گئے تھے جو انہوں نے پڑھایا ہی نہیں تھا- وہ باب بھی یاد کر گئے تھے جو انہوں نے کبھی کھولا ہی نہیں تھا- وہ بت بنی بیٹھی تھی آنسو سفید دوپٹے میں گم ہو رہے تھے- تمہیں کیسے بتاؤں جویریہ مجھے تم تینوں سے بھی زیادہ پیاری ہے- میں نے تو بات برائے بات کی تھی، مگر مجھے پتہ چل گیا ہے کہ میں اپنے گھر میں اپنے بیٹوں کے ساتھ ان کی عائلی زندگی بھول کر بھی ڈسکس نہیں کر سکتی کوئی مشورہ نہیں دے سکتی- نہ اچھا نہ برا- جرم بڑا تھا، تو سزا بھی بڑی ہی ہونی تھی- پھر سے اعتماد بنانے میں وقت لگتا ہے-"
"اسے اب تک یقین نہ آ رہا تھا کہ جس کو اس نے چاہا وہ اتنی اسانی سے اس کی قسمت میں لکھ دیا گیا – نہ کوئی سماجی روڑا اٹکا درمیان میں، نہ کوئی گھریلو اعتراض اٹھا، سب ایک دم سے بالکل فٹافٹ ہو گیا -اور یوں آسانی سے ہوا کہ وہ خود حیران رہ گئی -آخر اسے پہلے کہاں پتہ تھا کہ ادھر سے سمیر بھی اسے اتنا ہی چاہتا ہے،جتنا وہ اسے- وہ بھی اسی کی طرح اس کی محبت میں اندر تک ڈوبا ہوا ہے- اور جب اسے علم ہوا تو وہ جیسے آسمان پر پہنچ گئی- پیر زمین پہ اب ٹکنے تھے بھلا- ہواؤں میں اڑنے لگی- دیکھتے ہی دیکھتے پھوپھو کی نند آئی رشتہ ڈالا- اور اس کے خاندان سے ہاں کرا کے اٹھی- اس کی تو مراد بھر ائی تھی ساری رات کمرے میں لڈیاں ڈالتے گزری- اور اگلے دن پھوپھو کی نند نے جلدی منگنی کا شور مچا دیا اس کے گھر والے پھوپھو کی دی گئی تسلیوں سے کافی مطمئن اور شاداں تھے منگنی کی ہاں کرتے ہی تاریخ دے دی- اور پھر دونوں طرف منگنی کے ہنگامے جاگ اٹھے- ایسے میں ایک دن سمیر منگنی کا جوڑا چیک کرانے کی خاطر ان کے گھر چلا آیا، تو دروازہ کھولتے ہی وہ سرخ شرم سے ہو گئی،اندر بھاگ جانا چاہا مگر سمیر کی پھرتی نے اس کا ارادہ ناکام کر دکھایا، اس نے اسے کلائی سے پکڑا خوش ہو، اور وہ کیا کہتی پلکیں جھکا کر ساتھ میں سر بھی ہلا دیا- گویا جواب مثبت تھا، سمیر کا چہرہ کھل اٹھا منگنی کے بعد تمہیں فون کروں گا -اس نے سرگوشی سے اسے آس لگائی- تو وہ اگلے دس دن فون کی اسکرین کو دیکھ کر پاگل ہو گئی- مگر سمیر کو شاید یاد ہی نہیں کہ اس نے یہ بات کہی تھی- کاش وہ اس وقت وعدہ نہ کرتا تو اج میں اس ناراضگی میں ڈوبی فون ہی کی تو نہ ہو کر رہ جاتی-وہ اندر ہی اندر خود کو کوستی رہی کہ اس ہی وقت اس سے پکا وعدہ کیوں نہ کرا لیا -منگنی کے دوسرے ہفتے فون کے اس پار سے آتی سمیر کی بھاری مگر میٹھی اواز نے اس کے حواس ہی نہیں ساتھ اس کا دل بھی کھینچ لیا- کیسی ہو اس کا پوچھنا تھا کہ اس کا جی چاہا اپنا دل کھول کر سارے کا سارا اس کے سامنے رکھ دے – مگر حیا اڑے آ گئی ،وہ دھیما سا مسکرا دی، اچھی ہوں وہ تو میں بھی جانتا ہوں اس اچھے پن نے تو جیسے اچھے خاصے عقل شعور والے بندے کو بے عقل کر دیا ہے- سمیر نے اپنے جرم محبت کا اعتراف کیا-تو اس کا دل بھی دھڑک گیا پھر اس دن سمیر نے بہت باتیں کی تھیں- بہت سے وعدے کیے- بے شمار عہد و پیماں باندھے- وہ اس کی محبت میں اندر تک بھیگتی چلی گئی- انے والے دنوں میں بھی سمیر نے ہر پل ہر لحظہ اسے اپنی محبت کا یقین دلایا تھا- اسے بتا رہا تھا کہ اس کے بغیر اس کے دل کس قدر بے چین اور راتیں کتنی بے سکون ہیں- وہ اس کی ایسی محبت بھری باتیں سن کر خود کو دنیا کی خوش قسمت ترین لڑکی سمجھنے لگی -جس کا چاہنے والا منگیتر تھا جو اس کے بغیر خود کو ادھورا سمجھتا – وہ پھر کاہے نہ خود پہ اتراتی- سمیر تو جلدی شادی کرنے کا خواہشمند تھا- مگر مناہل کے گھر والے ہی تھوڑا ٹال مٹول کر رہے تھے، کہ بیٹی بیاه دینا آسان کہاں ہے- سوئی سے لے کر سلائی تک تیاری ہوتی ہے- ابھی کیسے شادی ہو سکتی ہے ؟اور اس کے تو ابھی بی ایڈ کے ایگزامز ہونے والے ہیں- ایسے کیسے ایک دم سے سب کچھ چھوڑ کر شادی کردیں – جبھی سمیر کے گھر والوں سے کچھ وقت کی مہلت مانگ لی تھی – وہ بھی اس منگنی کے پیریڈ کو ابھی انجوائے کرنا چاہتی تھی- تب ہی خاموش رہی – وہ بھی دو دو تین تین دن بعد لازمی کال کرتا اس کی کم سنتا اپنے دل کی ساری باتیں سناتا- اور اس کا دل بے قابو کیے جاتا ایسے ہی میں محبت منانے کا وہ دن بھی ا پہنچا، جس دن تمام نوجوان، اپنی اپنی محبت کا اظہار کرتے پائے جاتے ہیں- اس دن وہ سارا دن فون کے ساتھ چپکی بیٹھی رہی اور انکھیں تھیں کہ باہر دروازے پر جمی تھی- جہاں سے اسے سمیر کے کسی سرپرائز آنے کا انتظار تھا- اسے پورا یقین تھا تو وہ اج کا دن قطعی طور پر مس نہیں کرے گا- پھول اور کارڈ لازمی بھیجے گا- مگر صبح سے دوپہر دوپہر سے شام اور پھر شام سے رات ہو گئی ، اس کا میسج تک نہ آیا ،حالانکہ اس نے وہ ساری رات اس کے کال کے آنے کا انتظار بھی کیا تھا ،مگر فون بج کر نہ دے رہا تھا- جب رات اس کی انکھ لگی، تب اس کی انکھیں کافی حد تک سرخ اور بھیگ چکی تھیں، خالی دامن سی وہ کب سوئی اسے کچھ معلوم نہ ہو سکا – اگلے دن تک اس کا دل بھجا بجھا اور اندر خاموش خاموش رہا -جبھی تو وہ من ہی من میں سمیر سے ناراض ہو گئی- اور پھر جب اگلے دن اس نے فون کیا تو اس نے جان بوجھ کر کال کاٹ دی- دوسری بار بیل ہوئی تو کال ریسیو بھی نہ کی- بیل پہ بیل بجنے لگی اس نے کان لپیٹ لیے انجان بن گئی- سمیر کے اندر کھٹک سے گیا وہ پریشان سا ہو کر گھر پہنچ گیا – سامنا بھابھی سے ہوا تو بے اختیار اس نے مناہل کو لنچ کرانے کا کہہ دیا- بھابھی نے امی سے اجازت لے کر مناہل کو تیار ہونے کو کہا، تو وہ مان کر نہ دی، پھر بھابھی نے دھمکایا کہ سمیر اندر آ جائے گا خود لینے- تو پھر اسے بادل نخواستہ تیار ہو کر اس کی گاڑی میں آ کر بیٹھنا پڑا- مگر وہ سارا راستہ خاموش ہی رہی- سمیر بار بار اسے بلاتا رہا مگر اس نے چپ کا روزہ نہ توڑا – آخر سمیر تپ گیا – کیا ہے یار یہ تم کس طرح سے میرے ساتھ بیٹھی ہو- اپ کو کیا سمجھ میں آتا ہے -اس نے دانتوں پہ دانت جمائے- تمہاری بے وجہ کی خاموشی میری سمجھ سے باہر ہے – اگر کوئی ناراضگی ہے تو بتا دو- اپ کو میری ناراضگی کی کب سے پرواہ ہونے لگی- اس نے نم انکھوں سے کہا تو وہ نرمی سے مسکرا دیا- تو اس کا مطلب یہ ہوا کہ محترمہ ناراض ہیں- وہ شریر ہوا تو مناہل نے سر جھٹک دیا- وجہ پوچھ سکتا ہوں جو دل کے قریب ہوتے ہیں دلوں کے راز جانتے ہیں ،اسے طنز کیا تو مسکراتے لب اس کے وہیں بھینچ گئے – مناہل مجھے کچھ سمجھ میں نہیں آ رہا کہ تمہارا رویہ کیوں اور کس وجہ سے ایسا ہے اوکے اگر یہ بات ہے تو میں چلی جاتی ہوں- وہ ٹیبل پہ ہاتھ رکھ کر تیزی سے اٹھ کھڑی ہوئی- اس نے بے ساختہ اس کے ہاتھ پر ہاتھ رکھا- محبت یوں اسانی سے چھوڑنے والی چیز نہیں ہوتی- اس کا لہجہ سنجیدہ تھا- محبت وہ ہنسی ،اپ کو واقعی مجھ سے محبت ہے؟ کیوں کیا تمہیں کوئی شک ہے وہ اس کی انکھوں میں دیکھنے لگا- تو پھر یہ محبت خاص محبت کے دن کہاں غائب ہو گئی تھی؟ کہ پھول تو بھیجنا درکنار فون تک نہ کیا -اور نہ ہی کوئی اظہار- اوہ تمہاری ناراضگی کی وجہ یہ ہے- اسے پل بھر میں ساری بات سمجھ میں آ گئی – کیا اس سے بھی بڑی کوئی وجہ ہو سکتی ہے ؟ادھر آؤ اور ارام سے بیٹھو- اس نے دونوں ہاتھوں سے پکڑ کر اسے سامنے والی کرسی پر بٹھا لیا- مگر اس کا منہ ابھی بھی پھولا ہوا تھا میری بات سنو مگر غور سے, اس نے پورا منہ انگلی سے اپنی جانب کیا- میری محبت کیا اتنی کمزور ہے کہ تم نے اسے صرف ایک دن پر لازم کر کے چھوڑ دینا چاہا، وہ ایک دن بہت خاص ہوتا ہے مسٹر سمیر -اس کے لہجے میں اب بھی طنز تھا- ہاں ان لوگوں کے لیے جو محبت صرف ایک دن کرتے ہیں -جنہیں روحانی محبت کے چاہ نہیں ،بلکہ جسمانی محبت کی ہوس ہوتی ہے -اس کے ایک ہی طنز نے اس کی ساری ہوا نکال دی- تم نے میری محبت بھی صرف ایک دن کے ترازو پر رکھ کر تولنا چاہی – مجھے افسوس ہے کہ تم نے ایسا کیا- سنجیدہ لب و لہجہ اب ناراضگی میں ڈوبنے لگا تھا -14 فروری کی محبت ان کمزور لوگوں کی کمزور محبت کی نشانی ہوتی ہے جو سال بھر ادھر ادھر منہ مارتے اور وقت ضائع کرتے رہتے ہیں -اور اسی دن کے انتظار میں رہتے ہیں کہ وہ کسی اپنے کو اس دن وش کر لیں گے -اس پر اپنی محبت یا طاقت کا ثبوت دیں گے کہ اس کے دل میں وہ بستا ہے، اور باقی کے سال کے دن ضائع کر دیتے ہیں- یہ تو وہی جان سکتا ہے- جو سچی محبت کا طلبگار اور خواہاں ہوتا ہے- اس کی انکھوں میں دیکھتا اس کا لفظ لفظ سچ اگل رہا تھا- مناہل کا دل ڈوب ڈوب کر ابھرنے لگا- سچ میں مناہل میں تمہیں ایسا نہیں سمجھتا تھا مگر پھر بھی اگر تم یہی چاہتی ہو کہ اپنے محبت کا اظہار صرف 14 فروری کو کروں تو ٹھیک ہے -پھر سال بھر میرا انتظار کرو- میں اگلی 14 فروری کو تمہیں پھول کارڈ بھیج دوں گا -اور فون کر کے اپنی محبت کا اظہار بھی کروں گا- باقی کے سارے دن تم انتظار کرنا اوکے اب اگلے سال ملیں گے خدا حافظ- سمیر سنجیدہ چہرہ لیے تیزی سے اٹھا اور مڑ گیا -مگر مناہل کو تیزی سے ہوش انے میں وقت نہ لگا اور اس نے اس کا بازو پکڑ لیا – وہ رک گیا مناہل نے کان پکڑ لیے اور ساتھ ہی اس کی انکھیں بھر ائی- تو سمیر کا دل ڈوب گیا-میں بہت شرمندہ ہوں اور بہت نادم بھی – وہ رو رہی تھی ابھی جو تم نے کہا اس طرف تو میرا دھیان ہی نہ گیا- میں فضول میں اتنا جذباتی ہو گئی -ارے پاگل سمیر نے فورا اس کا چہرہ ہاتھوں میں تھاما- ہو جاتا ہے نادانی میں کبھی کبھار ایسا- لیکن یاد رکھنا سمیر تمہارا ہے اس کی محبت خاص دنوں کی محتاج نہیں- وہ جب چاہے اظہار کر دے یہ تو رواں رہنے والی چیز ہے- صرف ایک دن میں سمٹنے والی نہیں- اور اس کی انکھوں میں وہ ٹھاٹیں مارتا ہوا محبت کا سمندر دیکھتی چلی گئی-"
"آج واپسی پر سکول سے حسن کو لیتے ائیے گا- بہت دن ہو گئے اسے دیکھا نہیں- امینہ بیگم نے امتیاز صاحب سے کہا ہاں اس اتوار بھی ائے نہیں وہ لوگ- جانے کیا مسئلہ تھا ؟امتیاز صاحب نے سائیکل باہر نکالتے ہوئے سوچا -اور جیسے اس کی ماں تو بھیج ہی دے گی نا – امتیاز صاحب نے سائیکل پر بیٹھتے ہوئے خود کلامی کی- وہ امینہ بیگم کے علم میں لائے بغیر دو تین بار اپنے پوتے حسن سے ملنے کے لیے جا چکے تھے- مگر بہو بیگم نے ملنے ہی نہ دیا- کبھی کہا کہ بخار ہے اور کبھی کہا کہ وہ سو رہا ہے- اور امتیاز صاحب اسے بغیر ملے ہی واپس لوٹ ائے- ان کے جانے کے بعد امینہ بیگم پلاؤ بنانے لگی کیونکہ حسن کو یہ بہت پسند ہے- امتیاز صاحب پوسٹ افس میں ملازم تھے ان کا ایک ہی بیٹا ایاز جسے گھر میں رونق کے چاؤ میں 20 سال کی عمر میں ہی بیاہ دیا – ایاز ان کے قریب ہی ایک جنرل سٹور چلاتا تھا – امینہ بیگم کے سلیقے اور امتیاز صاحب کی تنخواہ مل جل کر اچھی گزر بسر ہو رہی تھی- اب بہو مشکل حسن کی پیدائش تک گزارا کر سکی اس کے بعد لڑائی جھگڑے شروع ہو گئے- امینہ بیگم زیادہ تر خاموش رہتی مگر چونکہ انہیں شروع سے کام کرنے کی عادت تھی – سو کچن میں مداخلت کرتی ان کا کام کرنا بھی بہو کو پسند نہ تھا- بے جا روک ٹوک کرتی رہتی ہیں – بہو ناک منہ چڑھاتی تھی – روز روز کی لڑائی جھگڑے سے تنگ ا کر امتیاز صاحب نے ایاز کو علیحدہ گھر لینے کو کہا- بہو کی تو جیسے چاندی ہو گئی – ایاز کو روز اکساتی- ایاز بھی اس کی زبان سے بہت تنگ تھا -سوچا الگ گھر لے لوں سکون تو ملے گا- وہ اسی محلے میں ایک کرائے کے گھر میں شفٹ ہو گئے -امینہ بیگم اور امتیاز صاحب نے بھی سکون کا سانس لیا – مگر حسن کی معصوم شرا رتوں سے ان کا گھر ہر ہر دم مہکتا رہتا تھا وہاں خاموشی چھا گئی – امینہ بیگم تو ہر دم مصروف رہتی گھر میں ایک طرف کیاری بنا رکھی تھی جس میں دھنیا پودینہ ٹماٹر پیاز لہسن اور جانے کیا کیا اگا رکھا تھا- دو بندوں کا کام کتنا ہوتا ہے فارغ ہو کر اپنے کچن گارڈن میں مصروف رہتی یا پھر ایاز اور حسن کے کرتے کاٹتی رہتی – مگر ایاز سے زیادہ انہیں حسن کی معصوم شرارتوں سے محبت تھی اور اب تو ان کا کلیجہ منہ کو اتا تھا اگر دو دن بھی اس کو نہ دیکھ لیتی – دروازے پر دستک ہوئی تو امینہ بیگم بے ساختہ دروازے کی طرف بڑھیں کہ یقینا امتیاز صاحب کے پیچھے حسن ہی ہوگا- اور اسے سائیکل پر بیٹھا دیکھ کر وہ نہال ہو گئی – گود میں اٹھایا اور اندر لے ائیں حسن تو دھوپ میں جھلس گیا تھا- دادو نے جلدی سے لیموں کا شربت لا کر پلایا ہاتھ منہ دھو کر یونی فارم بدلا اور نرم بستر پر لٹا دیا -لاؤ بھئی بیگم بہت بھوک لگی ہے- کھانا لے اؤ، امتیاز صاحب بھی اس دوران ہاتھ منہ دھو کر کمرے میں آ بیٹھے- امینہ بیگم نے دسترخوان لگایا اور دادا پوتا دونوں دسترخوان پر آ بیٹھے- واہ بھائی اج تو عید ہو گئی امتیاز صاحب نے دسترخوان پر سجے لوازمات کو دیکھ کر سوچا – پلاؤ اور پودینے کا رائتہ سلاد اور الو کے بنے کباب- اور وہ بھی جب سب بیگم کے ہاتھ کا اگایا ہوا واہ بھائی واہ – امتیاز صاحب کھاتے ہوئے تعریفیں بھی کرتے جا رہے تھے- امینہ بیگم کم ہی تردد کرتی ہاں مگر جب ایاز اور حسن اتے، تو دسترخوان خوب سجاتی- ساتھ ساتھ حسن اپنے سکول کی چھوٹی چھوٹی باتیں بھی بتاتا جاتا- ایاز کو بتا دیا تھا نا، حسن کو لے جا رہا ہوں بیگم نے کھانے کے دوران پوچھا ؟نہیں تو امتیاز صاحب نے جواب دیا ،جس پر امینہ بیگم کا کھانا کھاتا ہوا ہاتھ رک گیا -بہت برا کیا اپ نے، امینہ بیگم کو حد درجے ملال ہوا ،جب میں سکول پہنچا تو سب بچے جا چکے تھے ،اور حسن اکیلا چوکیدار کے پاس کھڑا رو رہا تھا- مجھے دیکھتے ہی سلام کر کے وہ بھاگ لیا امتیاز صاحب نے تفصیل بتائی- اب بتاؤ بچے کو گھر لے کر اتا ہے یا ایاز کی دکان پر جاتا ،اسے بتانے کے لیے امتیاز صاحب نے شکوہ کیا- ہاں مگر کسی طرح تو اطلاع کر دیں میرا بچہ پریشان ہو رہا ہوگا -امینہ بیگم کو اب کچھ فکر ہونے لگی- آرام کر کے جاتا ہوں پھر بتا دوں گا -امتیاز صاحب نے حسن کو بازو پر لٹایا اور اسے کہانیاں سنانے لگے -جب تک ساتھ تھے کبھی یہ مسئلہ نہ ہوا اور اب میرا بچہ پریشان ہوتا پھرتا ہے- امینہ بیگم نے خود کلامی کی -امتیاز صاحب 12 بجے ڈیوٹی سے گھر اتے ہوئے حسن کو لے اتے تھے -مگر جب سے بہو علیحدہ ہوئی تو ایاز اکثر اسے دکان سے لینے کے لیے دیر سے پہنچتا- دکان پر گاہکوں کو نپٹاتے نپٹاتے اسے دیر ہو جاتی- اور بیوی کے تانے سنتا رہتا- ادھر ایاز کا حال یہ تھا کہ ڈیڑھ بجے تک جب وہ سکول پہنچا تو تالا لگا ہوا تھا- ایاز کا پریشانی سے برا حال تھا -پتہ نہیں حسن کہاں چلا گیا؟ ایاز نے سوچا اسے تو گھر کا راستہ بھی معلوم نہیں -یا اللہ اب میں کیا کروں، ایاز گلیوں میں بائیک گھماتا رہا، اور حسن کو تلاش کرتا رہا ایاز علیحدہ ہو کر خوش ہونے کی بجائے پریشان ہو گیا تھا- تین ماہ میں اس کی صحت گر گئی تھی اور ٹینشن کا مریض بھی بن گیا تھا -ابھی اس کی عمر ہی کیا تھی؟ امتیاز صاحب پوتے کو سکول سے لاتے لے جاتے -گھر میں راشن ہو یا دودھ یا پانی لینا ہو ایاز کو کبھی فکر نہ تھی- اب تک کے خرچے اس کی جان کو اگئے تھے- سبزی بھی بازار سے اتی اور بیوی کے ہاتھ کا بدمزہ کھانا بھی کھانا پڑتا -امی کتنا اچھا سالن بناتی ہیں – اور پلاؤ اور چٹنی, ایاز ….ماں کو سوچتے سوچتے ماں کے دروازے پر کب ا کھڑا ہوا اسے پتہ ہی نہ چلا – بائیک اندر لایا اور دروازہ بند کر دیا – دھوپ سے پہلے کمرے میں نظر کچھ نہ ا رہا تھا مگر جب دکھائی دیا تو دیکھا کہ حسن بے خبر سو رہا ہے- حسن جب وہ جھٹ سے اس کی طرف بڑھا تو بے تحاشہ ایاز اسے چومنے لگا – ابو اپ مجھے اطلاع تو کرتے تین گھنٹے سے میں پریشان ہو رہا ہوں- بیٹا وہ تو میں سکول کے سامنے سے گزرا تو یہ کھڑا رو رہا تھا- -اس کی ماں کا تو سوچتے کتنی پریشان ہو گئی ہو گی وہ – ایاز ابھی بھی غصے میں تھا اچھا بیٹا اس کی ماں کا خیال ہے جو تین گھنٹے میں ہی پریشان ہو گئی اور میرا کوئی خیال نہیں جو میں تین ماہ سے اپنے بیٹے کے بغیر رہ رہی ہوں امینہ بیگم نماز پڑھ رہی تھی سلام پھیرتے ہی ایاز کو چمک کر جواب دیا اب تک جو بچے کی پریشانی کے خیال سے پریشان تھی ایاز کا یہ انداز پسند نہ ایا تو جھٹ سے ان کی مدد کو ا پہنچی- امی, ایاز نے درد بھرے لہجے میں کہا اور چمٹ گیا معاف کر دیں مجھے معاف کر دے ابو مجھے اپ, امتیاز صاحب نے جھٹ سے اس کو گلے لگا لیا اور امینہ بیٹے کو کھانا کھلانے لگی- بیٹا دیکھو تمہارے کرتے میں نے کڑھائی کر کے نکالے ہیں -خوبصورت لگ رہے ہیں- سفید کرتے پر سفید دھاگے سے ہی چھوٹے چھوٹے پھول بنے ہوئے تھے ایاز کو اپنی ماں پر بہت پیار ایا -چلو جلدی سے پینٹ شرٹ اتارو -اور کرتا پہن کر دکھاؤ -امینہ بیگم نے ہینگر میں لٹکا سوٹ اس کی طرف بڑھایا -امی میں ایک فون کر لوں موبائل نکالا اور نمبر ملایا ،کہاں ہیں آپ ؟ میں کب سے بھوکی بیٹھی ہوں سبزی لا کر بھی نہیں دی- حسن کو بھی دکان پر بٹھا رکھا ہے اس کی بیوی نان سٹاپ بولنے لگی ،بات سنو میں یہاں اماں کے گھر ہوں، حسن بھی میرے ساتھ ہے – میں اپنی جنت چھوڑ کر واپس انے والا نہیں، ہاں اگر تم بیٹی بن کر انا چاہو تو دروازے کھلے ہیں – ورنہ تمہیں تمہارا گھر مبارک ہو ایاز نے یہ کہہ کر موبائل بند کیا – اور جیب میں ڈال لیا – اس کی صلح جو طبیعت کا فائدہ اس کی بیوی اٹھاتی رہی تھی، مگر ایک ذرا سی پریشانی نے اس کی بڑی پریشانی کا فیصلہ منٹوں میں کر دیا-"
یہ سردیوں کی ایک خوبصورت صبح تھی۔ سورج دھیرے دھیرے اپنی ارغوانی کرنیں بکھیرتا دھرتی کے کنارے سے او پر کو اٹھ رہا تھا۔ آسمان پر بادلوں کا کہیں نام و نشان نہ تھا، خوشگوار احساس لئے ، یہ ایک چمکیلا دن تھا۔ حد نظر تک سر سبز کھیت تھے ، یہ دو کھیتوں کے درمیان کا کچا رستہ تھا۔ سڑک نہ ہونے کی وجہ سے یہاں سے لوگوں کو پیدل جانا پڑتا تھا، بس سے اترتے ہی مسافر اس رستے پر ہو لیتے تھے۔ یہ رستہ میری خالہ کے گھر کی طرف جاتا تھا۔ لہذا میں بھی بس سے اتر کر اسی رستے پر ہوئی۔ سرما کی سردی میں خوش گوار دھوپ میں سر سبز کھیتوں کے بیچ چلنا بہت اچھا لگ رہا تھا۔ جب نہر کے قریب پہنچی ایک بوڑھی عورت کو دیکھا۔ سوچا اگر اس کا ساتھ ہو جائے تو تنہا چلنے سے بہتر ہو گا۔ باتیں کرتے کرتے رستہ کٹ جائے گا ۔ جونہی میں قریب پہنچی، وہ بولی۔ بیٹی، میں نے تم کو آتا دیکھ لیا تھا۔ تبھی ٹھہر گئی تا کہ تم قریب آجائو تو ساتھ چلیں۔ اماں خاصی باتونی تھی۔ خود بخود اپنے حالات بتانے لگی، گویا مجھ سے برسوں کی واقفیت ہو۔ میرا نام رحمت بی بی ہے۔ ہم دو بہنیں تھیں، ہمارا کوئی بھائی نہ تھا۔ قیام پاکستان سے قبل ہم امرتسر کے ایک نواحی گائوں میں رہتے تھے۔ اس گائوں کے وسط میں ہمارا بڑا سا مکان تھا۔ ساتھ ہی میرے سسر کی زمین تھی۔ اس زمین کی وجہ سے سسر صاحب کی بڑی عزت تھی۔ قصور میں ہمارے رشتہ دار رہتے تھے ، ان دنوں گرچہ گاڑی چلتی تھی پھر بھی ہم لوگ پیدل سفر کرتے تھے۔ صبح گھر سے نکتے تو شام تک منزل مقصود پر پہنچ جاتے تھے۔ تب بدن میں اتنی طاقت اور توانائی تھی کہ لمبا سفر کر کے بھی تھکاوٹ محسوس نہیں ہوتی تھی۔ گھر میں سکون تھا، خوشحالی تھی۔ فصل کے موقع پر آناج کے ڈھیر صحن میں لگ جاتے تھے اور کھیت کھلیان بھرے رہتے تھے۔ سوچا بھی نہ تھا کہ ایک دن ہر شے نظروں سے اوجھل ہو جائے گی۔ شہروں میں تحریک آزادی کی لہر جوبن پر پہنچی تو اس کی حرارت دیہاتوں میں بھی محسوس ہونے لگی۔ تبھی وہ دن آگیا جب مسلمانوں کے لئے الگ وطن کا اعلان ہوا، تب ہمارے گائوں میں ہندو مسلمان سکھ مل جل کر رہتے تھے۔ کبھی آپس میں لڑائی جھگڑا نہ ہوا تھا، لہذا گائوں والوں کی ایک مشترکہ میٹنگ ہوئی جس کو مقامی زبان میں اکٹھ کہتے تھے یعنی اکٹھے ہو کر باہم صلاح و مشورہ سے کوئی معاملہ طے کرنا۔ اس اکٹھ، میں ہندو، سکھ اور مسلمان سب شریک ہوتے  اور ہر ایک کی رائے کو برابر کی اہمیت حاصل ہوتی۔ ہندوئوں نے کہا آپ لوگ مطمئن رہیں اور پاکستان نہ جائیں ہم سب گائوں کے مسلمانوں کی خود حفاظت کریں گے ۔ سکھوں نے کہا۔ یہ علاقہ پاکستان میں شامل ہو جائے گا لہذا آپ لوگوں کو نقل مکانی کی ضرورت نہیں ہے۔ اگر یہ گائوں پاکستان میں نہ بھی گیا تو بھی آپ لوگ الگ علاقے لے لیں اور اطمینان سے اپنے گھروں میں رہیں۔ یہاں آپ کو ہم سے کوئی خطرہ نہ ہو گا۔ برصغیر تقسیم ہو گیا مگر ہمارا گائوں پاکستان کے حصے میں نہ آیا، پھر اچانک ہی ہندو مسلم فسادات کی آگ بھڑکنے لگی۔ ہمار ا سکھ چین لٹ گیا۔ آزادی کی خاطر ہر قربانی لازم تھی لیکن وہی لوگ جو ذرا دیر پہلے ہم کو تسلیاں دے رہے تھے اور بڑے بڑے دعوے کر رہے تھے ، اچانک بدل گئے۔ وہی اب ہمارا قیمتی سامان اور زیورات چھین رہے تھے ، جانور کھول رہے تھے۔ ہمارے برتن، چارپائیاں تک لے جارہے تھے۔ وہ ڈھور ڈنگر سب ہانک کر لے گئے۔ کھانے پینے کا سامان نہر میں پھینک دیا گیا۔ ایسے حالات میں بھلا ہم وہاں کیسے رہ سکتے تھے ، ہندو اور سکھ مسلمانوں کو قتل کر رہے تھے۔ ان کے گھر جلا رہے تھے۔ چاروں طرف سے ایسی بھیانک خبریں آرہی تھیں کہ رونگٹے کھڑے ہو جاتے تھے۔ بزرگوں نے صلاح کی کہ ہم سب گائوں کے مسلمان مرد، عورتیں اور بچے ایک جگہ اکٹھے ہو جائیں۔ ایک قافلے کی صورت میں ہم کو رخت سفر باندھ کر پاکستان روانہ ہو نا تھا۔ ہم سے پہلے تین قافلے نئے پاک وطن کو روانہ ہو چکے تھے ، جو ہمارے گائوں سے گزرتے تھے۔ ہم نے بھی سفر کی تیاری کرلی۔ اچانک ایک شخص نے آکر اطلاع دی کہ نہر پر ہندوئوں اور سکھوں کا پہرہ ہے ، وہ قافلوں کو لوٹنے کے بعد مسلمانوں کو قتل کر رہے ہیں۔ اس اطلاع کے ملتے ہی سب قافلے والوں نے دل تھام لئے۔ اب ہم سب اسی سوچ میں تھے کہ سفر شروع کریں یا نہیں ؟ کیونکہ آگے سے بھی کچھ اچھی خبریں نہیں آرہی تھیں اور یہاں ٹھہرے رہنا خطرے سے خالی نہیں تھا۔ قافلے میں شامل ایک بزرگ نے ہمت دلائی کہ موت برحق ہے۔ اگر اب مارے گئے تو شہادت ملے گی، لہذا سفر کا ارادہ ملتوی کرنے کی ضرورت نہیں۔ اللہ کا نام لے کر چل پڑو آگے جو مقدر میں لکھا ہے مل جائے گا۔ رستے میں بڑے روح فرسا مناظر دیکھے۔ بے گور و کفن لاشے تھے، جن پر چیلیں اور گدھ منڈلا رہے تھے ۔ معصوم بچوں کے جلے ہوئے بدن تھے۔ جوان لڑکیوں کی ٹوٹی ہوئی چوڑیاں اور پھٹی ہوئی اوڑھنیاں ان کی لٹی ہوئی عصمتوں کا کھلا ماتم کر رہی تھیں۔ یہ منظر دل ہلا دینے والے تھے، ہمیں یقین ہو گیا کہ آگے جا کر یہ عفریت اچانک ہم پر ٹوٹ پڑیں گے اور ہمارا بھی ایسا ہی حشر کر گزریں گے ، تاہم ڈرتے سنبھلتے، خُدا کو یاد کرتے آگے بڑھتے گئے۔ نہر پر پہنچ گئے تو اللہ تعالی کا شکر ادا کیا کیونکہ یہاں مسلمان فوجی دستے آچکے تھے تاکہ آنے والے قافلے صحیح  سلامت گزریں- یہ ساون کا مہینہ تھا۔ ابھی ہم سفر میں تھے کہ بارش نے آلیا۔ خوب مینہ برسنے لگا۔ ہر طرف جل تھل ہو گیا۔ اب پیدل چلنا دشوار ہوا۔ آسمان زار و قطار رو رہا تھا اور زمین بھی کیچڑ بھری ہوئی جاتی تھی۔ قدم رکھتے تو کیچڑ میں پائوں جکڑے جاتے۔ لگتا تھا آسمان ہی نہیں زمین بھی پانی اگل رہی ہے۔ خدا کا شکر کہ ہمارا قافلہ بخیریت نہر تک پہنچ گیا۔ یہاں  پر مسلمانوں کا دستہ متعین تھا، اس لئے ہندوئوں اور سکھوں کو قافلے کی طرف ہاتھ بڑھانے کی جرات نہ ہوئی۔ افغان دستے ہماری تلاشی لیتے، جن کے پاس کوئی ہتھیار ہوتا وہ رکھ لیتے۔ پاکستان آکر قصور گائوں میں ہم نے پناہ لی۔ یہاں میری بہن رہتی تھی۔ میرے بہنوئی نے ہر آنے والے ، اُجڑے کنبے کو خوش آمدید کہا اور تین وقت کا کھانا کھلایا۔ جو بیمار تھے ان کی دوا دارو کا انتظام کیا۔ جب تک قافلے آتے رہے، میرا بہنوئی ان کے دوا دارو خوراک اور رہائش کا انتظام کرتا رہا پھر جس کو جہاں سر چھپانے کی جگہ ملی وہ وہاں چلا گیا۔ میرے سسر صاحب دوران سفر ہی سفر کی سختی برداشت نہ کر سکنے کے سبب اللہ کو پیارے ہو گئے۔ پاکستان پہنچ کر دیور لاہور چلے گئے، میں اور میرے شوہر کچھ عرصہ اپنے رشتہ داروں کے وہاں مقیم رہے۔ ہم نے ان کو کلیم کے کاغذات دیئے۔ انہوں نے ہمارے ساتھ یہ دھوکا کیا کہ کلیم میں ملنے والی زمین اپنے نام الاٹ کروا لی۔ یہ میرے سرالی رشتے دار تھے ، جو کچھ یہاں اور کچھ مشرقی پنجاب میں رہتے تھے۔ یہ طاقت ور لوگ تھے۔ انہوں نے طاقت کے زور پر دوسرے بھی کئی لٹے ہوئے رشتہ داروں کی الاٹمنٹ کو ہتھیا لیا۔ یہ افراتفری کا عالم تھا، ہر کسی کو اپنی پڑی تھی۔ کون حق دار ہے، کون نہیں، کسی کو معلوم نہ تھا۔ ہم لوگ جو کبھی کھیت کھلیان اور زرخیز زمین کے مالک تھے ، اب ایک ایک نوالے کے لئے دوسروں کا منہ تکتے تھے۔ ہمیں کچھ نہ ملا تو ہم نے ان رشتہ داروں سے فریاد کی ، انہوں نے ڈرا دھمکا کر میرے شوہر کو خاموش کرادیا۔ اس صدمے سے میرے شوہر بیمار پڑ گئے اور کچھ عرصہ بعد وفات پا گئے۔ان کی وفات کے بعد میں اپنے سُسرالی رشتہ داروں کا گھر چھوڑ کر دوبارہ اپنی بہن کے یہاں قصور آگئی۔ میری ایک ہی بیٹی بچ گئی تھی، دو لڑکیاں تو قافلے میں سفر کے دوران گندا پانی پینے کی وجہ سے  چل بسی تھیں۔ اولاد نرینہ اللہ نے عنایت نہ کی تھی، سو ایک بیٹی کے سہارے میں نے زندگی کے ہار کو گلے میں ڈال رکھا تھا۔ میری بیٹی کی شادی جب بہنوئی نے اپنے بھتیجے سے کر دی تو وہ اپنے گھر سدھار گئی۔ میں کچھ عرصہ اپنی بہن کے پاس رہی ، جب بیٹی بچوں والی ہو گئی تو داماد مجھے اپنے گھر لے گئے تاکہ میں ان کے بچوں کی دیکھ بھال میں مدد کر سکوں ۔ اس طرح اللہ نے رہنے کا وسیلہ بنا دیا اور میں مستقل داماد کے گھر رہائش پذیر ہوگئی۔ پاکستان ایسے ہی نہیں بن گیا۔ اس کے لئے ہم مسلمانوں نے قربانیاں دیں۔ وہ جو بھارت سے ہجرت کر کے آئے، انہوں نے بھی اور وہ مسلمان جو پاکستان میں پہلے سے رہتے بستے تھے ، انہوں نے بھی ہمیں پیار دیا، مالی مدد کی، اپنایا اور گلے سے لگالیا۔ ہر طرح سے مدد بہم پہنچائی۔ یوں ہم جو لٹے پٹے اور دل گرفتہ تھے ، ہمارا حوصلہ بڑھا اور ہم مضبوط ہوتے گئے۔ آج پاکستان کو بنے چھتر برس ہو چکے ہیں۔ آج ہماری بھلائی اسی میں ہے کہ ایک مضبوط پاکستانی قوم بن کر اپنے مخالفین کے سامنے ایک سیسہ پلائی دیوار بن جائیں تا کہ کوئی ہم کو کمزور نہ سمجھے ، کوئی ہم کو ٹکڑے ٹکڑے کر دینے کے بارے نہ سوچے۔ اماں جو اچانک میری ہم سفر بن گئی تھیں، کہہ رہی تھیں کہ آج بھی جی چاہتا ہے ، اپنے اس پرانے گھر کو جا کر دیکھوں، جہاں میں دُلہن بن کر اتری تھی اس آنگن میں جھانکوں۔ میرا گائوں یہاں سے زیادہ دور تو نہیں ہے۔ میں تو دیکھتے ہی اپنے گھر کو پہچان لوں گی۔ مجھے اس گائوں کے رستے ، پگڈنڈیاں ، گلیاں محلے کچھ بھی تو نہیں بھولا۔ وہ گلی محلے تصویروں کی طرح آج بھی، تروتازہ جیتے جاگتے آنکھوں کے سامنے پھرتے ہیں، لگتا ہے یہ جیسے کل ہی کی بات ہو ، مگر اپنی چیزیں اب تو پرائی ہو گئیں۔ اب وہاں سرحدیں بن گئی ہیں، ان پر اغیار کے پہرے لگے ہیں۔ میری ہم سفر اماں ماضی کی حسین یادوں میں کھو چکی تھیں۔ رستہ ختم ہو چکا تھا، اماں کی اور میری منزل آچکی تھی۔ سامنے وہ گائوں تھا، جہاں ہم دونوں کو جانا تھا۔ میں نے اماں کو خُدا حافظ کہا اور یہ سوچتے ہوئے اپنے رستے ہولی کہ پاکستان کی سالمیت اور سلامتی کے دشمن اپنا وار کاری کر چکے ہیں۔ آج ہم پاکستانیوں کے دلوں میں نفرت کا بیج بونے کی کوششیں کی جاتی ہیں تا کہ ہم بہ حیثیت قوم کمزور ہوں مگر ان شاء اللہ ! ہم ایسی سازشوں کو کامیاب نہ ہونے دیں گے۔
"معصومہ کی نگاہیں گھڑی کی سوئیوں پر ٹکی ہوئی تھیں- جیسے ہی 11 بجے- اس نے منتظر نگاہوں سے صحن سے ملحق بالائی منزل سے آتی ہوئی سیڑھیوں پر نگاہ ڈالی – زینا عبور کرتی حرا ایک ادا سے نیچے آ رہی تھی- ہشاش بشاش چہرہ پرسکون مسکان سجائے وہ نیچے آئی- کیسی ہیں بھابھی جاگ گئی آپ؟ معصومہ کو اس کا یہ سوال ایک انکھ نہ بھایا تھا کیونکہ وہ تو صبح اذانوں کے وقت سے جاگی، گھر گھرستی کے کاموں میں الجھی ہوئی تھی- جبکہ حرا کی صبح اب ہوئی تھی اور پوری نیند لینے بعد وہ بہت خوبصورت دکھائی دے رہی تھی-معصومہ اتنی تھکی ہوئی تھی کہ اس کا لب کھولنے کو بھی دل نہ چاہا اس لیے ہلکی سی آواز سے بولا ہاں میں تو کب کی جاگ گئی – حرا نے فریج کھولا – آٹا نکالا پیڑا بنایا – اور حیدر کے لیے ناشتہ تیار کیا – حیدر اتنی دیر میں نیچے آیا، اس کی گود میں عیشا تھی – ان کی اکلوتی اولاد- ایک سالہ عیشا مطمئن سی باپ کی گود میں تھی – تبھی حرا نے بے نیازی سے ناشتہ ٹیبل پر دھرا اور عیشا کو معصومہ کو پکڑاتے ہوئے بولی بھابھی عیشا کو پکڑ لیں ذرا ہم دونوں ناشتہ کر لیں – معصومہ حیرت سے اسے بس دیکھتی رہ گئی – کہنا چاہتی تھی کہ شدید تھکاوٹ کے بعد وہ بچوں کو سکول لینے جانے سے پہلے لیٹنا چاہتی ہے اور تازہ دم ہونا چاہتی ہے- مگر ہمیشہ کی طرح اس کے خیالات دل میں رہ گئے- اور عیشا کو تھامتی ہوئی وہ کمرے میں آ گئی – عیشا کو کھلونے پکڑائے اورعیشا کھلونوں میں مگن ہو گئی ساتھ ہی بی بی کاٹ میں زینب سو رہی تھی- زینب پر نظر پڑتے ہی معصومہ کی انکھوں میں ممتا بھر آئی -معصومہ تین بچوں کی ماں تھی موسی سونیا اور چھوٹی زینب جو ابھی چند ماہ کی تھی – موسی اور سونیا دونوں سکول جاتے تھے- اس لیے معصومہ کو صبح سویرے ان کو سکول روانہ کرنے کی غرض سے جاگنا پڑتا تھا – معصومہ اور اسد دونوں میاں بیوی اس پانچ مرلے کے مکان میں تنہا رہتے تھے مگر ایک ماہ قبل اس چھوٹے کے بھائی حیدر کو بھی کراچی میں نوکری مل گئی تھی- اس لیے اب حیدر کو بھی یہاں مستقل رہائش کے لیے آنا تھا – یوں بھی اوپر کی منزل خالی تھی، اس لیے اسد نے مناسب سمجھا کہ اوپر کا پورشن بھائی کو رہنے کے لیے دے دیا جائے – وہاں ایک کمرہ اور اٹیچ باتھ اور کچن تھا مگر اس میں سامان نہ تھا- اس لیے اسد اور حیدر کی بیوی یعنی معصومہ اور حرا دونوں اکٹھے ہی نیچے والے پورشن میں موجود باورچی خانے کو کھانا پکانے کے لیے استعمال کر لیتی تھی- معصومہ کی اسد اور تین بچوں کے ساتھ پہلے ہی بہت ذمہ داری تھی- اس کا خیال تھا کہ حرا کے آنے سے کچھ سکون میسر ہوگا ،مگر حرا کے آنے سے نہ صرف ذہنی سکون جاتا رہا بلکہ جسمانی سکون بھی غارت ہو گیا – کام کے بعد جو تھوڑا وقت بچتا تھا کہ وہ اپنی کمر سیدھی کر لے- اب وہ حرا اور اس کی بیٹی عیشا کی خدمت گزاری میں گزر رہا تھا – معصومہ کا دل اس وقت خوب کرتا تھا جب ہفتے بھر کے گندے برتنوں کا ڈھیر معصومہ کو خود حرا کے کمرے سے جا کر لانا پڑتا تھا- پلیٹ میں بغیر ڈھکے چاول نہ جانے کب سے پڑے تھے روٹیوں کے ٹکڑے دوسری پلیٹ میں منہ چڑھا رہے تھے- کئی کپ جو چائے پینے کے بعد گندے پڑے تھے، معصومہ سارا دن برتن دھوتی رہتی اوپر سے نیچے کے چکر لگاتی- لیکن اسے بہت کوفت ہوتی جبکہ حرا اس معاملے میں بالکل لاپروا تھی- اسے اپنی اس بے حسی کی انتہا پر کوئی افسوس تک نہ تھا – سب سے زیادہ بری بات یہ تھی کہ حیدر بھی انکھ بند کیے بیوی کا غلام تھا- جبکہ اسد ہر معاملے میں معصومہ کو ڈانٹ دیا کرتا تھا -چاہے اس میں معصومہ کا قصور ہو یا نہ ہو- اسد کو معصومہ کی تذلیل کر کے دلی خوشی محسوس ہوتی تھی- جبکہ حیدر حرا کے سامنے بول نہ سکتا تھا – جیسا وہ کہتی ویسا ہی کرتا تھا – یوں لگتا تھا جیسے بےدام غلام ہو شوہر نہیں – روزانہ حرا کو نیچے آ کر صاف کچن ملتا تھا – برتن جو اس کے رات کے گندے پڑے ہوتے تھے، وہ معصومہ صاف کر چکی ہوتی تھی- ہر چیز ٹھکانے پر رکھی ہوتی تھی- تو پھر بھلا دو پراٹھے بنانے میں کیا دیر لگتی؟ ناشتہ کرا کے میاں کو رخصت کرتی اور دوبارہ اپنی بیٹی کو لے کر اوپر کے پورشن میں گم ہو جاتی – اس کی امد دوبارہ تب ہوتی جب دوپہر کا کھانا بن چکا ہوتا- اور معصومہ روٹیاں پکا رہی ہوتی تھی – وہ اس وقت حرا کچھ ایسا کرتی کہ بچی رونے لگ جاتی-پھر حرا آرام سے پکارتی, روٹی تو آپ بنا رہی ہیں – میرے لیے بھی بنا دیں- اب بھلا اس میں انکار کی تو کوئی گنجائش باقی نہیں رہتی- حرا آرام سے گرم روٹی لیتی اور عشاء کو سامنے بٹھا کر کھانے لگتی- کھاتے ہی وہ دودھ پتی کی فرمائش کر دیتی- معصومہ کو خود بھی چائے کی طلب محسوس ہو رہی ہوتی تھی- اسی لیے دودھ برتن میں ڈال کر چولہے پر چڑھا دیتی- معصومہ کی سوچ میں شفافیت تھی- وہ سوچتی تھی کہ اپنے بچوں کے لیے پکا رہی ہوں تو دو روٹی اور چائے بنا دینے سے حرا اور حیدر کی کوئی فرق نہیں پڑتا – کھانے کے برتن عیشا کے دلیے کے برتن وہ بے نیازی سے یوں ہی چھوڑ جایا کرتی تھی- جس پر افسوس معصومہ کو بہت ہوتا تھا کہ حرا اتنی لاپرواہ کیوں ہے اور اسے احساس کیوں نہیں ہوتا – معصومہ نے اپنے بچوں کا جو سکول سے ابھی ابھی ائے تھے یونیفارم تبدیل کرایا منہ ہاتھ دھلایا اور کھانا لا کر کھلانے لگی- بچے تھے ان کا تقاضا ہوتا تھا کہ وہ ارام سے بیٹھ کر کارٹون دیکھتے جائیں اور ماں ان کو نوالے بنا کر منہ میں ڈالتی رہے – معصومہ بھی مان جاتی تھی اتنے میں زینب چیخ مار کر جاگ جاتی تھی- معصومہ کا کھانا وہیں رہ جاتا اور وہ زینب کے کانوں میں مصروف ہو جاتی تھی- وہاں سے فراغت ملتی تو بچوں کو ہوم ورک اور پھر ٹیسٹ ملے ہوتے جن کی تیاری کرانے میں خاصہ وقت گزر جاتا – اس تمام وقت میں حرا اپنے کمرے میں روپوش رہتی- جب مرد حضرات کے آنے کا وقت ہوتا تو بن سنور کر نیچے اتر اتی- بھابھی پنک لپ ا سٹک دیں میرون پینسل دے دیں- حرا کا انداز دو ٹوک ہوتا تھا- معصومہ صرف ٹھنڈی آہ بھرتی اور کہتی کہ وہاں پڑی ہے ٹیبل پر جا کر لے لو- معصومہ جانتی تھی کہ یہ پوچھنا محض دکھاوا ہے- اور اس کو سارے راستے معلوم ہیں- اور جب کہ معصومہ اتنی معصوم اور سادے سے حلیے میں پھر رہی ہوتی یہاں تک کہ اسد آ جاتا – حرا کا چھمک چھلو والا گٹ اپ اسد کی نگاہوں کی زد میں ضرور اتا – اور اسے ایسا لگتا کہ جیسے معصومہ کو اس کے آنے کی خوشی ہی نہیں ہوتی- زندگی کی گاڑی شاید یوں ہی چلتی رہتی لیکن باجی خالدہ ان کے گھر گئیں – باجی خالدہ ان دونوں کی اکلوتی نند تھی- جو لاہور میں رہتی تھی اب چند دنوں کے لیے بھابھیوں سے ملنے آ گئی – باجی خالدہ نے ایک دن معصومہ کی سرگرمیاں ملاحظہ کی- اور حرا کی بے نیازی بھی دیکھی اور سوچنے میں مصروف ہو گئی کہ آخر یہ کیسے چلے گا – باجی خالدہ کو معصومہ کا گدھوں کی طرح کام کرنا اچھا نہ لگا – ان کا دل مغموم ہو گیا – باجی خالدہ کو اپنا ماضی یاد آگیا- باجی خالدہ نے اپنے سسرال والوں کی جی جان سے خدمت کی لیکن اس کا انہیں کبھی صلہ نا ملا ، بلکہ ہمیشہ یہ تصور کیا جاتا کہ یہ ان کا فرض ہے- لیکن انہوں نے یہ فیصلہ کر لیا کہ وہ حرا کی یہ چالاکیاں چلنے نہ دیں گی اور یوں معصومہ پر اتنا کاموں کا بوجھ، انہیں اپنے پچھلے وقت کی یاد دلاتے ہوئے مزید مغموم  کر گیا- حرا نے یوں کیا کہ جیسے ہی باجی خالدہ کی آمد کا پتہ چلا اس نے ایسا اپنی بیماری کا رونا ڈالا کہ تمام کام خود بخود معصومہ کی ذمہ داری بن گئے- ویسے تو حرا نے لا تعلقی کی زندگی بسر کرنی ہی تھی مگر اس وقت تو انتہا ہو گئی کہ جب اس نے معصومہ کے سامنے اپنے اور بچی کے گندے کپڑوں کا ڈھیر لگا دیا کہ بھابھی اپ یہ کپڑے دھو دیں- میری تو حالت خراب ہے کمزوری اور نقاہت سے چکر آ رہے ہیں- خالدہ باجی چپ رہیں، وہ اس تماشے کو انتہا تک دیکھنا چاہتی تھی – معصومہ جو تھکن سے چور تھی – اور ابھی کچن کے کاموں سے فارغ ہوئی تھی- اب اطمینان سے آرام کرنے کا سوچ رہی تھی – بالکل ہونق چہرہ لیے دیورانی کو دیکھنے لگی – چاہتی تو صاف صاف بات کرتی میں تھکی ہوئی ہوں، مگر تھکن کا لفظ ہمیشہ کی طرح اس کے لفظ سے ادا نہ ہوا – اور وہ اپنے وجود کو گھسیٹتے ہوئے گٹھری کھولنے لگی – اور کپڑے نکالنے لگی- بچی کے کپڑے الگ کیے بڑوں کے کپڑے الگ- اور واشنگ مشین لگا کر کپڑے دھونے لگی- دو گھنٹے تک وہ مصروف رہی- پھر فارغ ہوئی تو اس کا حلیہ خراب ہو رہا تھا – سارے کپڑے بھیگ چکے تھے- اور زینب دودھ مانگ رہی تھی – خالدہ آپا نے یہ ساری کاروائی ملاحظہ کی پھر حرا جو پانی میں ہاتھ نہیں ڈال رہی تھی کہ اس کو ٹھنڈ لگ گئی ہے- اس وقت ٹہلتی ہوئی آئی- زینب کو معصومہ تھپکا تھپکا کر چپ کروانے میں لگی تھی – جب حرا نے اپنی بچی کو بھی معصومہ کو تھما دیا- بھابھی میں ذرا نہانے جا رہی ہوں – حیدر انے والے ہوں گے مجھے اس طرح دیکھیں گے تو انہیں اچھا نہیں لگے گا – اس سے پہلے کہ معصومہ کوئی جواب دیتی – وہ نہانے کے لیے باتھ روم میں گھس گئی – اب دو بچے منہ پھاڑ کر رو رہے تھے – اور معصومہ کا دل کر رہا تھا کہ وہ خود بھی بین کرے- خالدہ باجی نے سارا منظر دیکھا – پھر انہوں نے عیشا کو تھاما اور معصومہ کے کندھے پر ہاتھ رکھتے ہوئے بولی- کب تک خود کو یوں تکلیف دیتی رہو گی- دنیا بہت ظالم ہے- اگر ابھی تم نے اس کا کوئی حل نہ نکالا- تو پھر تم ساری زندگی اآرام سے بیٹھ نہ سکو گی- آنسو خالدہ آپا کی ہمدردی سن کر معصومہ کے گالوں پر بہنے لگے- آپ بتائیں میں کیا کروں، اگر میرے مطابق چلو گی تو یقین مانو تمہاری تمام مشکلات حل ہو جائیں گی – پھر اگلا دن شروع ہوا جیسے تمام دن ہوا کرتے تھے – مگر اس دن ایسا کچھ نیا ہونا تھا جو باقی دنوں سے منفرد تھا- اگرچہ اج بھی معصومہ گھڑی کی سوئیوں پر نگاہ ٹکائے بیٹھی تھی- جیسے ہی گھڑی نے 11 بجے کا ہندسہ عبور کیا – حرا مسکراتی ہوئی زینا اتر کر ائی تھی- اس نے ایک مسکراہٹ معصومہ کی جانب بھی اچھالی تھی- ٹی وی کے سامنے بیٹھی ٹاک شو دیکھتی معصومہ نے بھی جوابا مسکراہٹ پیش کر دی- خالدہ باجی فاصلے پر صوفے پر بیٹھی تھیں – اور رسالہ پڑھ رہی تھی- حرا نے کچن میں قدم رکھا ،پہلا جھٹکا اسے اس وقت لگا جب کچن میں برتنوں کا انبار تھا- اس نے مشکل سے کپ تلاش کیا اور اسے دھویا – کچن گندا ہو تو کام کرنا کتنا مشکل ہو جاتا ہے – پھر فرج کھول کر آٹا لینے کے لیے نگاہ دوڑائی- مگر آٹا نہیں تھا سو بے ساختہ پلٹی، بھابھی آٹا نہیں ہے کیا؟ لہجے میں بے یقینی پھیلی تھی- معصومہ نے اس کی حیرت سے کافی لطف اٹھایا – بالکل ہے بہت آٹا ہے، کنستر میں سے نکال کر گوند لو- حرا کو جواب دیتی معصومہ اس معصومہ سے مختلف تھی، جو روز الو بن جاتی تھی- حرا برا سا منہ بنا کر اوپر چلی گئی – تھوڑی دیر بعد حیدر نیچے ایا – بھابھی حرا کی طبیعت خراب ہے کمزوری ہے اس سے ناشتہ نہیں بن سکتا- اس لیے اپ پلیز دو پراٹھے اور املیٹ بنا دیں- معصومہ سے پہلے خالدہ اپا نے جواب دیا ،ایسی کون سی کمزوری ہو گئی ہے کہ شام کو نہاتی ہے- اس وقت تو اسے کوئی کمزوری نہیں ہوتی- ایسا کرو معصومہ کہ تم مجھے وہ فیروزی سوٹ لا کر دو جس کے بٹن ٹانکنے ہیں، خالدہ باجی نے ایسی بات کی کہ حیدر لاجواب ہو گیا- اور قصہ ہی ختم ہو گیا- حیدر کو ناکام واپس لوٹنا پڑا – حیدر تیار ہو کر بھوکا ہی دفتر چلا گیا اور شرٹ بھی پریس نہ کروائی – کیونکہ ملازم معصومہ تو مصروف تھی- دوپہر کو جب حرا کے پیٹ میں چوہے دوڑے تو اسے نیچے انے کا خیال ایا – اس کا اترا ہوا چہرہ اس بات کی دلیل تھا کہ اسے بھوک لگ رہی ہے کچن میں پتیلے سے ڈھکنا اٹھایا تو حیران رہ گئی کہ صاف ستھری پتیلی منہ چڑھا رہی تھی اور سالن کا ایک ذرہ تک اس میں نہ تھا – اج اپ نے کھانا نہیں بنایا؟ جس پر معصومہ نے جواب دیا نہیں میری طبیعت ٹھیک نہیں تھی- کیا صرف تمہاری طبیعت خراب ہو سکتی ہے ؟ حرا کوئی سخت جواب دینے والی تھی مگر نند پر نظر پڑی تو خالدہ اپا نے سخت نظروں سے دیکھا- تو وہ واپس زینہ چڑھ گئی- معصومہ اور خالدہ اپا ایک دوسرے کو دیکھ کر مسکرائے پھر بچے سکول سے ائے تو معصومہ نے ان کے لیے جو چکن سینڈوچ بنا کر ہاٹ پاٹ میں رکھے تھے وہ نکالے اور انہیں کھلا دیا – جاؤ بچوں اج انجوائے کرو کیونکہ پھوپھو کا مشورہ تھا کہ بچوں کو اج فل ڈے فن کرانا ہے اتنا سارا دن کام کر کے معصومہ کو بھی اخر آرام مل ہی گیا تھا- پھر شام کو حرا نیا سوٹ پہن کر نمودار ہوئی معصومہ سامنے لیٹی ہوئی تھی- یقینا حرا نے آج بچے سے دوپہر کو نان کباب منگوا کر گزارا کیا تھا اسی لیے اسے یقین تھا کہ اسد کے انے پر تو بھابھی نے کھانا تیار کیا ہوگا- مگر بھابھی کو یوں لیٹا دیکھ کر حرا حیران رہ گئی- جاؤ کھانا بناؤ کچن میں خالدہ باجی کی بات پر وہ مجبورا کچن میں ائی تھی- کھانا بنانا تو اسے اتا ہی نہ تھا سوچا قورمہ بنا لیتی ہوں قورمہ بنانے میں اس کی حالت خراب ہو گئی- انکھیں پانی سے بھر گئیں- ہلدی اس کے چہرے پر لگی تھی خدا خدا اس نے سالن تیار کیا تو سامنے کھڑی معصومہ پر نگاہ پڑی- بے حد نفیس کام والا سوٹ پہن کر وہ بے حد حسین لگ رہی تھی- بچے بھی خوش تھے- خالدہ اپا بھی بالکل تیار تھی – جب اسد آیا مسکرا کر اس نے اپنی بیگم پر نگاہ ڈالی – جو کہ بہت خوبصورت لگ رہی تھی- ہر وقت گندے حلیے میں رہنے والی معصومہ آج اسے بہت حسین لگی، معصومہ کی اتنی پیاری صورت دیکھ کر اسد کا دل بے اختیار چاہا کہ چلو بھئی اج ہم کھانا کھانے باہر جا رہے ہیں- اچھا پھر ٹھیک ہے کھانا کھا لو تو آپ واپسی پر مجھے آمنہ کی طرف بھی چھوڑ دینا معصومہ کے دل میں خیال آیا کہ عرصہ ہوا بہن سے ملاقات نہیں ہوئی-خالدہ آپا کی آواز نے مکمل طور پر حرا کو حیرت میں ڈال دیا جب انہوں نے غصّیلے انداز میں کہا کہ حیدر آ گیا ہے اب اپنے میاں کے ساتھ جلا ہوا قورمہ کھا لینا ادھر عیشا کے رونے کی آواز نے اسے یہ احساس دلایا کہ ابھی اسے اسے بھی دیکھنا تھا- اسے واقعی سچ مچ چکر انے لگے اور کمزوری محسوس ہونے لگی – جب حیدر گھر میں داخل ہو رہا تھا تو اپنی بیوی کو اتنے گندے حلیے میں دیکھ کر حیران رہ گیا کیونکہ اسے تو ہمیشہ سے بنی سنوری حرا ہی نظر ائی تھی لیکن وہ کیا جانے کہ ہیرا کے بننے سنورنے کے پیچھے ساری محنت تو معصومہ کی لگتی تھی-"
وہ اج بہت خوش تھا جتنا کوئی بھی دولہا اپنے نکاح پر ہو سکتا ہے- اور پھر اس کی بیوی بھی تو اس کی من پسند تھی- گاؤں کی ہیر وہ لے کر اڑا تھا اور دوست اس کی قسمت پر رشک کر رہے تھے سکول جاتی وہ نازک کلی نظروں کو ایسا بھائی، کہ اس کی دنیا ہی الٹ پلٹ ہو گئی- پھر علی کے رشتے سے بھلا کس کو انکار تھا – اکلوتا بیٹا نہ کوئی اگے نہ ہی کوئی پیچھے- آلوؤں کے چپس کی ریڑھی لگاتا تھا- اس پر شکل بھی اس کی کافی اچھی تھی- عمر 27 سال تھی پری گل سے 10 سال بڑا تھا -لیکن کیا ہوا یہ تو معمولی بات تھی -اور پھر بھلا پری گل کی ماں کو کیا اعتراض ہو سکتا تھا ساتھ سلیں تھیں سینے پر رکھی ہوئی- ایک تو بوجھ کم ہوتا، جھٹ ہاں کر دی ایسا واویلا مچایا کہ ہفتے کے اندر رخصتی کر کے بیاہ دی – میدے اور صندور جیسی رنگت بڑی سیاہ انکھوں پر پری گل کا ملکوتی حسن، تو اج پریوں کو بھی مات دے رہا تھا- بوسکی کی قمیض، گلے میں اجرک ڈالے بڑی بڑی مونچھوں کو بل دیتا علی، دوستوں کے نرغے میں فخریہ سینہ تان کر بیٹھا تھا – یارو ویسے بھابی ہے بڑی خوبصورت، ایک نے کندھے پر ہاتھ مار کر اپنے ہی انداز میں سراہا – اور مونچھوں تلے لب جیسے کھل اٹھے – لیکن اب تمہیں بہت محتاط رہنا ہوگا – سوہنی کڑیاں بڑی اڑیل ہوتی ہیں، یہ کوئی جل ککڑا تھا – اور بے وفا بھی تیسرا دوست با اواز بلند بولا – میں تو کہتا ہوں پہلے دن سے ہی قابو میں رکھنا، اگر ذرا سر چڑھ گئی تو پھر تم ساری زندگی سر پکڑ کر رو گے – پہلے نے مزید سمجھایا – اوئے پتہ ہے تمہیں ایسا بھی زن مرید نہیں ہوں میں ،علی بد مزا سا ہو کر وہاں سے اٹھا- لیکن پری گل پر نظر پڑتے ہی اس کا سارا زوم بھک سے اڑ گیا- بھلا اس کم عمر حسینہ کو وہ اپنے قابو میں کیسے رکھ پائے گا- نئی نویلی دلہن کی طرح کسی نے اس کے نخرے نہیں اٹھائے تھے -اگلے ہی دن اس نے سارا کام کاج گھر کا سنبھال لیا- ڈری سہمی سی وہ سارا دن کاموں میں الجھی رہتی تھی- علی کا حکم تھا کہ اسے کبھی بیکار بیٹھی نظر نہ ائے -گھر سارا شیشے کی طرح چمکتا رہنا چاہیے -علی کو ڈھونڈنے سے بھی کہیں دھول مٹی نہ ملی -وہ ہر وقت خود بھی تیار رہتی- کچھ دنوں تک تو علی اس کے معمولات کا جائزہ لیتا رہا -اس کے بعد اسے اندازہ ہوا کہ یہ بہت سیدھی اور معصوم ہے – ڈھونڈنے سے بھی اسے کوئی اس میں نقص دکھائی نہ دیا اور پھر اسے اچھا کھانا بھی بنا کر کھلا دیتی تھی- مگر وہ خود سے ہی کھانے میں خرابیاں نکالنے لگا- نمک تیز ہے تمہارا دھیان کہاں تھا؟ جس پر وہ کہنے لگی کہ میں محلے کی لڑکی سے باتیں کر رہی تھی – وہ بگڑ جاتا کہ اخر وہ تمہارے پاس کیوں ائی تھی- ویسے ہی ملنے ائی تھی- وہ تھوک نکلتے ہوئے بمشکل بولی- دوبارہ محلے میں سے کسی کے گھر تمہیں اتا جاتا نہ دیکھوں -یہ عجیب پابندی تھی-اخر یہ علی اس سے کیا چاہتا تھا؟ وہ گھر میں چاٹ سموسے اور ڈھیروں نمکو لے کر اتا – ٹی وی کو سامنے بیٹھ کر کھاتا – لیکن اسے بچا کچا ملتا- یہ کیسی زندگی تھی-ایک روز اس کے سامنے جا کھڑی ہوئی مجھے ایک طوطا چاہیے- جس کو سیٹی بجانا اتا ہو اور باتیں کرتا ہو- وہ پہلی بار اس سے فرمائش کر رہی تھی اور وہ بھی ایک پرندے کی علی کا دماغ گھوم گیا- ہاں مجھے بس چاہیے وہ ضد پن سے بولی – علی نے گھما کر اسے ایک تھپڑ رسید کیا – دوبارہ اس لہجے میں مجھ سے بات کی تو میں تمہاری زبان کھینچ لوں گا – اور گھورتے ہوئے گھر سے نکل گیا – اور وہ رات گئے تک روتی رہی- علی کی نظروں میں بار بار اس کا رویا ہوا چہرہ گھومتا رہا- اور اسے ایک ہی سوال پریشان کر رہا تھا، اب اسے میرے سوا کسی اور کی ضرورت محسوس ہونے لگی ہے- وہ میرے سوا کسی اور کو سوچنے لگی ہے مگر کیوں ؟ وہ علی سے ڈرنے لگی تھی اس کی موجودگی میں سہمی رہتی – اور وہ خوش تھا کہ وہ اس پر اپنا رعب جمانے میں کامیاب ہو چکا تھا- لیکن وہ نہیں جانتا تھا کہ اس کوشش میں وہ اس سے کتنا دور جا چکی تھی- اور اب تو وہ اس کے سامنے سے بھی کترانے لگی تھی- پھر ایک روز علی نے عجیب منظر دیکھا وہ جیسے ہی گلی کا موڑ مڑا- اس نے اپنے چوبارے پر پری گل کو کھڑے دیکھا وہ نہ صرف کھڑی تھی- بلکہ ساتھ والے گھر کی منڈیر پر جھکی اشاروں میں کچھ بات بھی کر رہی تھی- یہ دیکھتے ہی اس کا دماغ گھوم گیا- تو اب اس نے چوری چھپے دوستیاں کر لی ہیں- تو کچھ دیر وہیں رکا رہا- اور پھر اس کے نیچے اترنے کا انتظار کرنے لگا- جب اسے یقین ہو گیا کہ وہ گھر میں- ا چکی ہوگی تو گھر کے اندر داخل ہوا -کھانا کھاتے ہوئے اس نے پری گل سے تمام دن کی روداد پوچھ ڈالی – تو وہ رٹو طوطے کی طرح اپنے کاموں کی فہرست گنوانے لگی -وہ منتظر تھا کہ وہ بتائے گی کہ وہ چھت پر کس کام سے گئی تھی- مگر پری گل نے اس بات کو چھپا لیا تھا اسے یقین ہو گیا کہ پری گل اتنی سیدھی نہیں ،جتنا وہ اسے سمجھ بیٹھا تھا- کچھ روز بعد اس نے رنگے ہاتھوں پری گل کو سیڑھیاں اترتے دیکھ لیا- وہ اپنے ہاتھ کے پیچھے کچھ چھپا رہی تھی- اور علی کو اپنے سامنے دیکھ کر تو گویا اس کی رنگت فق ہو گئی- کہاں سے ا رہی ہو اور یہ کیا چھپایا ہوا ہے- جب اس نے گھوم کر دیکھا تو اس کے ہاتھ میں ایک رسالہ تھا -علی نے الٹ پلٹ کر دیکھا اور پھاڑ کر رسالے کو کوڑے دا ن میں پھینک دیا- اس کا بس نہ چل رہا تھا کہ وہ پری گل کا حشر کر دیتا – پری گل ساری رات کانپتی رہی اور وہ اپنے ضبط کو ازماتا ہوا گھر سے باہر نکل گیا – اج کے بعد میری غیر موجودگی میں تم کسی سے ملی تو تمہاری ٹانگیں توڑ دوں گا – یہ محض اسے دھمکا ہی سکا اتنی نازک سی تو وہ تھی ایک بار اس پر ہاتھ اٹھانے کا دکھ جو اسے لگا تھا، وہ یہ دکھ دوبارہ اٹھانا نہیں چاہتا تھا- پری گل کی حرکتیں دن بدن ناقابل برداشت ہوتی جا رہی تھی محلے کی لڑکیاں اس کی غیر موجودگی میں گھر انے لگی- وہ اس سے اتنا ڈرتی تھی، لیکن پھر بھی نافرمانی سے باز نہ اتی تھی- اج بھی یہ ایک ایسا ہی دن تھا گاؤں میں میلہ لگا تھا -ساری لڑکیوں نے مل کر پری گل کے گھر پر دھاوا بول دیا- اپنی ساری سہیلیوں میں وہ اکیلی شادی شدہ تھی -اس کے پاس میک اپ کا سامان تھا زیورات تھے – رنگ برنگے کپڑے تھے- بس یہی کشش ان کو بھری دوپہر میں اس کے گھر کھینچ لایا کرتی تھی -وہ ساری ایک دوسرے کو سجاتے ہوئے کہہ رہی تھی کہ پری گل اتنی اداس کیوں ہوں؟ ارے اسے یہ فکر ہے کہ کہیں سلطان راہی نہ اجائے – وہ نہیں ائے گا اج بھائی بتا رہا تھا کہ اس نے علی کو دوستوں کے ساتھ شہر جاتے دیکھا ہے- تبھی تو ہم ائے ہیں ،مریم نے جیسے اپنی سہیلی کی تسلی کرائی -نہیں ایسی کوئی بات نہیں بس میرا دل میلے میں جانے کو چاہ رہا تھا- اس کا چہرہ اتر گیا -تو چلو واپسی پر تمہیں گھر چھوڑ دیں گے- سب کے اصرار پر وہ تیار ہو گئی -بہت مزہ ائے گا اور شہر گیا علی تو رات گئے واپس ا جائے گا- لیکن ہم تو گھنٹے میں ہی گھوم کر واپس ائیں گی- لیکن میلے میں گھومتے ہوئے انہیں چار گھنٹے لگ گئے – گھر اتے ہوئے وہ ڈر رہی تھی- لیکن دوست نے ہمت بنائی کہ علی سے ڈرنے کی ضرورت نہیں- اس کا مقابلہ کرنا زیادہ سے زیادہ یہ ہوگا کہ وہ تمہیں گھر بھجوا دے گا -تو ایسے ڈر کر جینے سے کیا فائدہ تمہیں اپنی مرضی سے رہنے کا حق حاصل ہے- ان کا یہ سارا لیکچر سن کر جب وہ گھر میں داخل ہوئی -تو علی کو صحن میں ٹہلتے ہوئے پایا -وہ اسی کا انتظار کر رہا تھا- مضبوط قدموں سے چلتی اس کے سامنے کھڑی ہو گئی- اور وہ ٹھان کر ائی تھی کہ انچ نہیں ڈرے گی- کہاں سے ا رہی ہو تم؟ سوال حسب توقع تھا- میلے میں گئی تھی -اس نے بھی انکھوں میں انکھیں ڈال کر بے خوفی سے کہا -علی نے حیرت سے اس کی انکھوں میں اتری بغاوت کو دیکھا- اور کہنے لگا کہ میں تم پر ہاتھ نہیں اٹھانا چاہتا تھا- اور اسے چھوڑنا اس کے لیے ممکن نہ تھا- اسے لگا کہ جیسے وہ خود سے ہار گیا ہے- اپنا سارا غصہ-اس کی انکھوں میں اتری بغاوت میں ڈھلا دیکھ کر وہ کیا کرتا -اسے لگا جیسے وہ بے بس ہو گیا ہے- اور پری گل اپنی بہادری پہ خود کو دات دیتی بے حد خوش تھی- پری گل نے دیکھا کچھ دنوں سے وہ بہت خاموش تھا- اور نہ ہی غیر ضروری کام کہتا ایک دوست کے ساتھ پری گل نے اسے کوئی بات کرتے سنا تھا وہ اج کل اپنے کام کے حوالے سے پریشان تھا- اس کے الو کے چپس نہیں بک رہے تھے- روز ریڑھی لگاتا اور شام کو خالی ہاتھ لوٹتا -رات کو اس کی چارپائی کی پائنتی پر بیٹھ کر اس کے پیر دباتے ہوئے پری گل کو اس پر بے پناہ ترس ایا -اور پریشان اور اداس اسے دیکھ رہی تھی- اب فیکٹری کی جگہ بوائز کالج کے باہر ریڑھی کیوں نہیں لگاتے؟ وہاں بکری زیادہ ہوگی بلکہ چپس کیوں ساتھ پکوڑے سموسے اور چکن رول کا بھی اضافہ کر لیں- اس کی بات پر علی نے یکلخت اپنے پیر سمیٹ لیے- اور اٹھ کر بیٹھ گیا- اخر یہ خیال اتنے دنوں میں اسے کیوں نہ ایا؟ اور جن دوستوں کو وہ اپنے مسئلے سنا رہا تھا انہوں نے بھی کوئی ایسا عقل کا مشورہ نہ دیا- پری کل کو وہ کم عقل اور بے وقوف سمجھتا تھا لیکن اس نے کتنا کارامد مشورہ دیا -اصل میں اس کے کسی حریف نے فیکٹری میں اس کے کیچپ اور الوں کے متعلق کوئی افواہ اڑا دی تھی -اور اب کوئی اس کی ریڑھی سی چپس نہیں خرید رہا تھا -پری کے مشورے سے اس کا کام چل نکلا- وہ اس کی مددگار تھی ضروری ساما ن گھر میں تیار کرتی -اور پری گل کی باتوں کو وہ اہمیت دینے لگا- اس کے لیے چیزیں خرید کر لانے لگا- اور اس نے دیکھا پری گل اب بہت خوش رہتی ہے- اس کے ساتھ ہسنتی ہے باتیں کرتی ہے اور ہر کام بھی خوشی سے کرتی ہے اس کی پرواہ کرتی ہے- اس کا خیال رکھتی ہے اور اس کے لیے فکر مند رہتی ہے- یہ پری گل کچھ عرصہ قبل والی پری گل سے بالکل مختلف تھی- یہ اعتماد اسے علی کی محبت نے دیا تھا -اس کی دن بدن رنگت کھلتی جا رہی تھی اور ہیرے جیسی چمکتی انکھوں کو دیکھ کر وہ اکثر سوال کرتا ،کہ تم اتنا کیسے بدل گئی ہو؟ اب تمہیں نہ سہیلیوں کی ضرورت ہے -اور نہ ہی تم گھر سے باہر جاتی ہو -نہ میری حکمعدولی کرتی ہو- جس پر وہ مسکرا کر کہتی کہ اپ میرے دوست بن گئے ہیں -پھر یہ تبدیلی کیسے ائی؟ جس روز تم میلے سے واپس ائی تھی میں اس دن ہار مان گیا تھا -مجھے لگا کہ میں اب دوبارہ تم پر کبھی اعتبار نہ کر سکوں گا- سچ کہوں تو پہلے کبھی تم نی مجھے اپنی محبت کا اعتبار دیا ہی نہیں- تو میں اس کی حفاظت کیسے کرتی بلا وجہ کی روک ٹوک پابندیاں ،انسان کو بغاوت پر اکساتی ہیں- پھر وہ ان کے لیے چور راستوں کا انتخاب کرتا ہے -عورت کو زیر کرنے کے لیے محبت سے بڑا کوئی ہتھیار نہیں- ہمارا غصہ روک ٹوک، سختی، پابندیاں مجھے نہیں روک سکتی تھی، لیکن تمہاری محبت نے مجھے باندھ دیا- اور میں محبت سے بغاوت بھلا کیسے کر سکتی ہوں- اچھا تو تم مجھ سے محبت کرتی ہو- اس نے اخری بات اچک کر شوخی سے کہا – نہیں تو وہ برملا کہتی مڑ گئی- لیکن علی پر جو بھید کھل چکا تھا وہ اب اس سے دستبردار ہونے کو تیار نہ تھا- بادلوں نے چاند سے پہرا ہٹایا تو ستارے بھی انہیں دیکھ کر کھلکھلانے لگے –
"کوئی چوتھی بار آ کر فاطمہ نے کھڑکی سے باہر جھانکا تھا, اس مرتبہ بھی بالکل ویسا ہی منظر تھا جیسا پہلے تھا, ہاں البتہ سامنے کے دو گھر چھوڑ کر تیسرے گھر کے اگے رش لگا دیکھ کر اسے تجسس ہوا, یا اللہ اب ادھر کیا ہو رہا ہے- دیکھوں تو, اور کرسی گھسیٹ کر دیکھنے کو کھڑی ہو گئی, درمیان میں ڈھیروں ساگ پھیلائے وہ سب ارد گرد گھیرا ڈالے بیٹھی تھی – کچھ انہوں نے پالک اور ساگ کے گٹھے بنا رکھے تھے اور دوسری انہیں کاٹتی جا رہی تھیں – اپس میں ایک دوسرے کے ساتھ ہنسی مذاق اور خوشگپیوں میں مصروف  عورتیں اسے ذرا اچھی نہ لگیں  دیکھتے ہی دیکھتے چند منٹوں میں ساگ اور پالک کٹ گئی, تو نہ جانے وہ کتنی دیر ان کی بے فکری اور فارغ البالی پر کڑھتی رہی اگر اس کا چھ ماہ کا چھوٹا بچہ علی اٹھ کے رونے نہیں لگ جاتا – فاطمہ کا میکا اور سسرال دوسرے شہر میں تھے اور وہ خود بھی وہاں اپنے سسرال میں ہی رہ رہی تھی- سرمد کی جاب چونکہ ادھر تھی, اپنے ایک دوست کے ساتھ روم شیئر کر کے رہتا تھا, اور ہر ویک اینڈ پر گھر چلا جاتا- ابھی ایک ماہ پہلے ہی اس محلے میں گھر کرائے پر لے کر فاطمہ اور بچوں کو لے کر آ گیا تھا- علی سے بڑے تین سالہ امن کو بھی ادھر آ کر ہی سکول داخل کروایا تھا- گرچہ ابھی ان کے محلے میں کسی سے جان پہچان تو نہ تھی پھر بھی چند دنوں میں فاطمہ یہاں کی عورتوں اور بچوں سے اچھی خاصی بیزار ہو گئی- وجہ ہی کچھ ایسی تھی ,عورتیں دن چڑھے جو دھوپ سینکنے کو گھروں سے باہر نکلتی تو ساری دوپہر گلی میں ہی گزار دیتی- اپس میں خوشگپیاں کرتی سلائی سے لے کر سبزی کاٹنے اور مصالحہ پیسنے تک ان کے سارے کام گھر کے باہر گلی میں ہی انجام پاتے, جیسے ہی بچوں کے گھر واپس انے کا ٹائم ہوتا اندر چلی جاتی- اور پھر بچے شام کو سکول سے آ کر جب کھیلتے, تو خوب ہنگامہ رہتا ,جس سے فاطمہ کو خوب کوفت ہوتی ,ایک دن فاطمہ دوپہر میں بچوں کو سلانے جو لیٹی تو ساتھ میں اس کی خود بھی انکھ لگ گئی, ابھی چند ہی منٹ گزرے ہوں گے کہ باہر کی بیل سے اس کی انکھ کھل گئی ,ایسا لگتا تھا کوئی بیل پر ہاتھ رکھ کر اٹھانا بھول گیا ہے- خدایا خیر,   لگتا ہے کوئی افت آگئی ہے, اس نے بھاگ کر دروازہ کھلا تو سامنے ایک مسکین صورت محلے کا بچہ کھڑا تھا, اور اسے دیکھتے ہی سلام کرنے لگا ,کیا مسئلہ ہے- کیوں اس طرح سے بیل دے رہے ہو, بچوں کی اس حرکت پر اسے بے پناہ غصہ آیا, پھر سلام کا جواب کہاں دینا تھا بلکہ اکھڑے ہوئے لہجے میں بولی, بھاگ جاؤ یہاں سے, کسی کو کوئی بال نہیں ملے گا – اور اگر دوبارہ بال کے لیے بیل بجائی تو تمہاری پٹائی لگا دوں گی- اور خبردار اپنے گھر کے اگے کھیلو کسی نے آئندہ میری بیل بجائی تو بہت بری طرح پیش آؤں گی- سوری انٹی اپ ہمیں آج بال دے دیں دوبارہ آپ ہماری بال آئے بھی تو واپس نہ کیجئے گا- بچے منتیں کرتے رہے مگر وہ الٹا غصے میں انگارہ بنی اندر آگئی- وہ تو شکر ہے کہ امن اور علی ابھی تک گہری نیند سو رہے تھے, ورنہ شور سے اٹھتے تو امن کچی نیند سے جاگ جاتا تو فاطمہ کے لیے اسے چپ کروانا مشکل ہو جاتا – شام تک جا کر اس کا غصہ ٹھنڈا ہوا وہ بھی سرمد کے افس آنے کا ٹائم ہو چلا تھا تو اسے اپنا منہ ٹھیک کرنا پڑا ,یار کیا ہی مودب اور اچھے بچے ہیں, اس محلے کے- مجھے دیکھ کر فورا سلام کرتے ہیں- اتنی احترام سے پیش اتے ہیں, سچ میں میں تو حیران ہوتا ہوں, کہ اج کل کے زمانے میں جب انٹرنیٹ کے سوا کسی اور سے واسطہ بچے رکھنا ہی نہیں چاہتے, تو یہ کس قدر تہذیب یافتہ ہیں ,رات کا کھانا کھا کر بچوں سے کھیلتے ہوئے سرمد اسے بتا رہا تھا- لیکن برتن سمیٹ کر کچن میں جاتے ہوئے فاطمہ کو تو گویا بریک لگ گئی- چھوڑیں سرمد اپ بھی کن بچوں سے متاثر ہو رہے ہیں, جو سکول سے انے کے بعد سارا وقت باہر کھیلتے رہتے ہیں- خدا کی پناہ نہ ان کی ماؤں نے منع کرنا ہے ,خود گھروں میں ارام کرتی ہیں اور انہیں باہر نکال دیتی ہیں- چاہے یہ دوسروں کا جینا حرام کر رکھیں- بچوں کی تعریف کر کے سرمد نے گویا اس کی دکھتی رگ پر ہاتھ رکھ دیا تھا- تبھی اس نے دل کی بھڑاس نکالی- خیریت کوئی بات ہوئی ہے کیا, اتنا غصہ کیوں کر رہی ہو- سرمد کو اس نے ساری بات بتا دی- جس پر وہ کہنے لگا کہ فاطمہ تم بھی حد کرتی ہو- بچوں سے کیا مقابلہ, گیند دے دینی تھی, یوں ڈانٹ کر تم نے اچھا نہیں کیا- ہاں جیسے مجھے تو کوئی کام نہیں کہ میں ہر وقت بیل کے جواب میں بھاگتی رہوں, ان بدتمیز بچوں کو بال مل بھی جاتی تو انہوں نے چین نہیں لینے دینا تھا -لیکن دیکھو کل جب تمہارے بچے بھی اسی طرح کھیلیں گے تو کیا گلی کے باقی بچوں کی طرح تم انہیں بھی بال واپس نہیں کرو گی -جس پر وہ اچھل پڑی اور کہنے لگی ہائے سرمد یہ اپ کیا کہہ رہے ہیں ,اللہ نہ کرے , اتنے گندے ماحول میں کبھی بھی بھیجوں گی نہیں مجھے انہیں خراب کروانے کا کوئی شوق نہیں ,جس پر سرمد نے خاموش ہونے میں ہی عافیت جانی- کیا بتاؤں اپ کو, سرمد نے اتنے عجیب سے علاقے میں گھر لیا ہے- جہاں کی عورتیں اور بچے گھر میں کم ہی ٹکتے ہیں- ہر وقت گلی میں رہتے ہیں- وہ پچھلے 20 منٹ سے مسلسل امی سے باتیں کر رہی تھی -اور موضوع گفتگو محلے کی عورتیں اور بچے ہی تھے -کس کے گھر کون آیا ہے کون گیا ہے ذرا بھی چھپا نہیں رہتا- ہر کوئی لفافے کے اندر پڑی تک چیز کو  بھانپ لیتا ہے- ہر وقت ماؤں اور بچوں نے تماشہ لگایا ہوتا ہے, امی اسے بار بار محلے میں سے کسی سے کوئی رابطہ نہ رکھنے کی تاکید کر رہی تھی- چھوڑو بیٹا تم نے کیا لینا دینا ہے- ان عورتوں سے تم بس اپنے بچوں پر توجہ دو اور کسی سے میل جوڑ بڑھانے کی ضرورت نہیں- امی توبہ کریں مجھے تو کوئی شوق نہیں, اللہ کا شکر ہے کہ میں بہت خوش ہوں اور اپنے گھر میں اتنی مصروف ہوں, کیونکہ مجھے کسی کے گھر جا کر دیکھنے کی ضرورت ہی نہیں کہ کون کیا کر رہا ہے- میں تو بس محلے میں نکلو اور کوئی سلام کرے تو میں تو جواب دیے بغیر ہی اگے چل پڑتی ہوں اس لیے کہ میں ان کے ساتھ کوئی تعلق ہی نہیں رکھنا چاہتی- امی کو خوب سنا کر اس کا دل ہلکا ہو گیا- تو اس کے بعد اس نے فون بند کر دیا -اج فاطمہ کی دوست فائزہ آئی ہوئی تھی اتنی مدت کے بعد جب  ملی تو بہت اچھا لگا- بچپن سے لے کر جوانی, شادی تک تمام ہی قصے ایک دوسرے نے سب بچوں کو بھی سنا ڈالے- اور فاطمہ نے تو نہ جانے کتنے کھانے بنا کر اپنی سہیلی کی خدمت مدارت کی- سچ  بہت اچھا لگا وعدہ کرو کہ تم بھی میرے گھر جلدی اؤ گی ,اور اسے رخصت ہوتے ہوئے اپنے گھر آنے کی دعوت بھی دے دی ,فاطمہ بس ایک بات کہوں تمہارا علاقہ اور محلے کا ماحول بڑا عجیب سا ہے ,یہاں لوگ بڑے بیکورڈ ہیں- مجھے لگتا ہے کہ تمہیں کسی اچھے جگہ پر گھر لینا چاہیے- خدا کی قسم میرے علاقے میں اتنے خوبصورت مکان ہیں تم جلدی وہاں شفٹ ہو جاؤ- پھر ایک پاس رہیں گے تو کوئی مسئلہ بھی نہیں ہوگا -ہاں تم ٹھیک کہہ رہی ہو میں بہت جلد اب اس علاقے سے جان چھڑا لوں گی فاطمہ کی سہیلی کہنے لگی ,ہماری سوسائٹی میں تو یہ حال ہے کہ جنازہ چلا بھی جائے تو کوئی جا کر خبر نہیں لیتا وہ اپنی سوسائٹی کی خوبیاں بتا رہی تھی کہ وہاں کتنی سیکیورٹی ہے اور وہاں پر کوئی کسی کو تنگ نہیں کرتا, ہر کوئی اپنی اپنی زندگی میں مگن رہتا ہے, بس ٹھیک ہے تم  بھائی کو منا لو- فاطمہ اس طرح  میری سوسائٹی میں آ جاؤ گی تو ہم دونوں فرینڈز ہر وقت ایک ساتھ  رہیں گی- چھٹی کا دن محلے میں خوب ہنگامہ لے کر اترتا تھا- آج بھی ان منحوسوں نے ارد گرد کے محلے والوں کو دعوت عام دیکھ رہے دے رکھی تھی- تب ہی اس قدر باہر شور مچا ہوا تھا- سرمد سو کر اٹھا تھا بچے اپنے کھلونوں میں مصروف تھے -جبکہ علی واکر میں بیٹھا باہر اٹھتے شور سے خوش ہو کر تالیاں بجا رہا تھا- سرمد بیٹے کی طرف متوجہ ہوا اور کہنے لگا اپ بہت خوش ہیں- چلو اچھا ہے کہ میں اپ کو باہر بچوں کے ساتھ کھلا کر لاتا ہوں ,لیکن یہ سننا تھا کہ فاطمہ کو تو پتنگے لگ گئے ,اس نے کہا کہ ایسا ہرگز نہیں ہوگا , اپ ان بچوں کے ساتھ میرے بچوں کو کھلائیں گے, اس قدر فضول  لوگ ہیں- یہ لوگ میرے بچوں کے ساتھ کھیلنے کے قابل نہیں- سرمد کو بہت افسوس ہوا اس نے کہا کہ جب سے تم اس محلے میں آئی ہو ,ہر وقت اس کی برائیاں کرتی رہتی ہو ,جس پر وہ فورا بولی ہاں میں چاہتی ہوں کہ ہم کسی سوسائٹی میں موو ہو جائیں- اور اس بیک ورڈ محلے کو چھوڑ دیں- جس پر اس نے کہا کہ یہ بات اب دوبارہ زبان پر مت لانا فاطمہ-  وہ تو خواب سجائے بیٹھی تھی کہ بہت جلد وہ اپنی سہیلی  کی سوسائٹی میں موو ہو جائے گی- جہاں پر ہر طرف سکون اور امن اور چین ہوگا- کیونکہ سرمد اسے صاف صاف بتاتا ہے کہ ایک سال کا ایگریمنٹ ہے اور جتنا ایڈوانس میں نے اس گھر کے لیے بھر دیا ہے- اس گھر کو خوبصورت طریقے سے ڈیزائن کرنے اور تمہاری خواہش کے مطابق فرنیچر ڈالنے میں میری ساری سیونگ لگ گئی ہیں -اب ممکن نہیں کہ میں اس گھر کو ایک سال سے پہلے چھوڑ سکوں, جس پر فاطمہ جواب میں کہتی ہے کہ میرا گزارا اس  میں بہت مشکل ہے -اپ مجھے واپس امی کے پاس بھجوا دیں- کم از کم  سکون تو ہوگا- سرمد یہ بات سن کر اتنا دل برداشتہ ہوا کہ گھر سے باہر نکل جاتا ہے, بچے گھیر لیتے ہیں اور کہتے ہیں کہ آئیں انکل ہم اپ کے ساتھ  کھیلتے ہیں- کرکٹ کا تو اسے ویسے ہی جنون تھا ,خوب دو گھنٹے بچوں کے ساتھ کرکٹ کھیل کر اس کا موڈ بحال ہو گیا- لیکن اندر فاطمہ جلتی رہی گھر واپس آیا تو اس کا موڈ اچھا تھا- سچ مزہ آ گیا بچوں کے ساتھ کرکٹ کھیلی, ورنہ گھر سے افس اور افس سے گھر کے چکر میں بندے کو اور کچھ سوجھتا ہی نہیں ,اور جسم کا الگ بیڑا غرق ہو جاتا ہے- کچھ گھنٹے پہلے والی ناراضگی کو بھلا کر فاطمہ سے ایسے بات کر رہا تھا کہ جیسے کبھی کچھ ہوا ہی نہیں- اب تو سرمد نے ہر اتوار کو معمول بنا لیا کہ وہ بچوں کے ساتھ کرکٹ کھیلنا نہ بھولتا- اگر کسی وجہ سے وہ نہ جاتا تو بچے بلانے آ جاتے- فاطمہ اتنا ہی احتجاج کرتی لیکن وہ ہر بات ان سنی کر دیتا اس روز سرمد کو افس کے کام سے باہر جانا تھا -وہ تو صبح   سویرے نکل گیا -علی کو گھر میں بخار نے ان گھیرا- دوائی دی لیکن پھر بھی وہ چڑچڑا اور بے چین تھا, گھر کا کام بھی وہ نہ کر سکی اور پھر اسے اٹھائے اٹھائے پھرتی رہی- امن سکول سے گھر ایا تو فاطمہ نے اسے کھانا کھلایا اور سلانا چاہا- اور کچھ اس کو سلاتے سلاتے تھکن سے سو گئی- اج امن کا سونے کا دل نہ تھا ماں کو اور سوتے دیکھ کر وہ بیڈ سے اترا اور کمرے سے باہر نکل گیا- کچھ دیر تو ٹی وی کے سامنے بیٹھ کر اپنے پرانے کھلونوں اور کاروں سے کھیلتا رہا ,اب اس کا رخ کچن کی طرف تھا- چولہے کے پاس رکھی ماچس  دیکھ کر اسے بہت خوشی ہوئی –  جسے فاطمہ اج کیبنٹ پہ رکھنا بھول گئی تھی- ماچس پکڑے وہ ساتھ والے کمرے میں گھس گیا اور پردے کے پیچھے چھپ کر بیٹھ کر لگا جلانے ایک ایک کر کے ساری تیلیاں – ہونا کیا تھا ایک  پردے پر جاگری جیسے ہی اس نے اگ پکڑی وہ خوفزدہ ہو کر بھاگا -اور ماں کی ڈانٹ سے بچنے کے لیے چھپنے کی جگہ تلاش کرنے لگا- اؤٹ …  اسی وقت باہر گلی میں شور اٹھا تھا – فیضان کی گیند پر حارث نے چھکا مارنے کی کوشش  کی- جو زوردار ہٹ ماری تھی تو گیند سیدھا جا کر فاطمہ کی چھت پر گری تھی- اب کھیل کے رول کے مطابق نہ صرف اؤٹ ہو چکا تھا- بلکہ اسے چھت پر  جا کر گیند اٹھانا تھی ویسے بھی تو فاطمہ نے انہیں گیند دینا نہیں تھی- اس لیے بچوں نے یہ رول بنا رکھا تھا -چلو  یار جلدی کرو بال لاؤ جا کر ہمیں گیم ختم کرنی ہے- ویسے بھی اکیڈمی کا ٹائم ہونے والا ہے- حارث کسے طرح کھڑکیوں سے لٹکتا اور گرلوں کو پکڑتا چھت پر پہنچا جوں ہی گیند اٹھانے کو جھکا – نیچے سے جلنے کی بو ائی, وہ تھوڑا سا اگے ہو کر دیکھنے لگا ,نیچے گلی کے ساتھ کمرے کی کھڑکی سے دھواں باہر کو آ رہا تھا – وہ گھبرا کر بچوں کی طرف ایا – باہر گلی میں جو کہ بال کے لانے کا انتظار کر رہے تھے- عمر فراز حسن لگتا ہے سرمد بھائی کے گھر اگ لگی ہوئی ہے – کھڑکی سے دھواں نکل رہا ہے – پتہ نہیں ہے انٹی کہاں ہے- جاؤ اپنے گھروں سے پانی لاؤ – اور عمر تم جلدی سے بیل کر کے انٹی کو بتاؤ- میں نیچے اتا ہوں ,حارث کے اتنا کہنے کی دیر تھی کہ گلی میں ایک دم کرسناٹا چھا گیا – بچے دوڑے کوئی ڈول پکڑ کر لایا, اور کوئی پانی کا کین- لیکن اگ لگی   کیسے اسے یہ سمجھ میں نہ ایا- پھر اس نے اندر کی طرف دوڑ لگائی علی کو بغل میں دبائے ,وہ امن کو ڈھونڈ رہی تھی- لیکن امن کی اواز ا ہی نہ رہی تھی – اندر سے تو انٹی کوئی باہر نہیں ایا ہم نے چیک کر لیا ہے- تو پھر وہ کدھر چلا گیا ?اب وہ پورے گھر میں امن کو ڈھونڈ رہی تھی- بچے اگ بجھا رہے تھے -اسے کچھ ہوش نا تھا – انٹی  امن ڈرائینگ کے پردے کے پیچھے چھپ کر بیٹھا تھا – حارث نے اسے اٹھا کر فاطمہ کے سامنے  کر دیا -اسے صحیح  دیکھ کر اس کی چیخیں نکل گئی-  دھاڑیں مار مار کر بچوں کے ساتھ خود بھی رو رہی تھی – ادھر بچوں کی کوششوں سے اگ پر قابو پا لیا- پردے نے اگے پڑی لکڑی کے صوفے کو بھی اپنی لپیٹ میں لے لیا تھا – جس کی وجہ سے کالین کا بھی کچھ حصہ جل گیا-  دو بچوں نے اگ بجھانے کی کوشش میں اپنے ہاتھ بھی جلا لیے- بچے تو اگ بجھا کر واپس چلے گئے لیکن جب ان کی مائیں باری باری ا کر فاطمہ کو حوصلہ دے رہی تھی- کہ اللہ کا شکر ادا کرو بیٹا کہ کسی بڑے نقصان سے بچ گئی ہو, پریشان مت ہو ہم تمہارے ساتھ ہیں ,اور وہ اس کے سر پر شفقت سے ہاتھ رکھ رہی تھی -سرمد رات کو گھر پہنچا تو گھر کی حالت اور بیوی کے چہرے پر اڑتی ہوائیاں دیکھ کر رنجیدہ ہو گیا -سارا قصہ سنایا تو پھر سوئے ہوئے امن اور علی کو پیار کیا- اس کی انکھوں میں انسو تھے- اور وہ بار بار اللہ کا شکر ادا کر رہا تھا- اگلے دن افس ضرور گیا لیکن جلدی واپس آ گیا- اور کہا کہ میں  شرمندہ ہوں فاطمہ میں نے تمہاری بات نہیں مانی- اب ہم بہت جلد سوسائٹی میں گھر لے لیں گے- اگر تم لوگوں کو کل کچھ ہو جاتا تو میں  اپنے اپ کو کبھی معاف نہ کر پاتا- وہ انتہائی رنجیدہ تھا نہیں سرمد ایسا مت کہیں- ایسا نقصان یا پریشانی تو کہیں بھی ہو سکتی ہے- میں ابھی پراپرٹی ڈیلر کے پاس سے آ رہا ہوں اسے میں نے کہا , مجھے کسی اچھی سوسائٹی میں گھر دکھا دے-  اور مالک مکان سے بھی معاملات میں نمٹا ہی لوں گا – جیسے ہی گھر اچھا ملے گا ہم شفٹ ہو جائیں گے – بس اب میں نے فیصلہ کر لیا ہے-  لیکن فاطمہ کے بدلے انداز دیکھ کر سرمد حیران رہ گیا کیونکہ اس نے اعلان کیا کہ اس محلے سے کہیں نہیں جاؤں گی- لیکن سرمد نے اسے کہا کہ میں تمہیں خوش دیکھنا چاہتا ہوں فاطمہ اور اب یہ فیصلہ میں نے دل اور دماغ سے کیا ہے- لیکن فاطمہ کی بات سن کر اج سرمد حیران رہ گیا- الحمدللہ میں اپ کے ساتھ بہت خوش ہوں سچ کہوں تو انسانیت اور پیار اور ہمدردی کا جو عملی مظاہرہ میں نے ان محلے والوں میں دیکھا ہے -وہ دنیا کے کسی اچھی سے اچھے سوسائٹی میں نہیں ملے گا-اگر بچے وقت پر نہ اتے تو شاید ہم تینوں اپ کے پاس نہ ہوتے- جس طرح انہوں نے بھاگ بھاگ کر اگ بجھائی -کچھ بچوں نے تو اپنے ہاتھ بھی جلا لیے اپنی پرواہ نہیں کی- پھر ان کی ماؤں نے آ کر جس طرح میری دل جوئی کی وہ  بولتی چلی گئی –  میں یہ سمجھ کیوں نہ سکی کہ اچھے انسانوں سے سوسائٹی بنتی ہے- جہاں پر دکھ سکھ بانٹے جاتے ہوں, صرف مکان سے تو کچھ بھی نہیں ہوتا- سرمد مجھے یہیں رہنا ہے اور اپنے بچوں کو بھی ان بچوں جیسا بنانا ہے- جو دوسروں کے کام انے کو ہر دم تیار رہتے ہیں, سرمد وہ تو پہلے دن سے ہی ان محلے والوں کا قدردان تھا ,جب یہاں کے  بچے بڑے سب مل کر اس کا سامان ٹرک سے نکلوا کر اندر رکھوا رہے تھے اور اسے اور کیا چاہیے تھا فاطمہ نے ان کے حق میں یہ فیصلہ دے دیا تھا -تو وہ دل ہی دل میں اللہ کا شکر ادا کر رہا تھا- تو پھر چلیں وہ علی کو اٹھاتے ہوئے کہنے لگی – کہاں.. بھئی جن بچوں نے اگ بجھانے میں اپنے ہاتھ جلائے ہیں چل کر ان کے حال پوچھیں. اور ان کے ماں باپ کا بھی شکریہ ادا کریں .ٹھیک ہے میں بھی تمہارے ساتھ چلتا ہوں .دونوں امن اور علی کی انگلی پکڑ کر خوشی خوشی محلے والوں کا شکریہ ادا کرنے  چلے گئے –"
برسوں بعد اچانک میں نے فرحانہ کو دیکھا تو پہچان نہ سکی۔ ایک خستہ حال، پریشان اور عمر رسیدہ عورت میرے درواز ے پر کھڑی تھی۔ چہرے سے صاف ظاہر تھا کہ دُکھوں کی بھٹی میں جل کر وقت سے پہلے اس کے روپ کا سونا را کھ ہو گیا ہے۔ وقت بھی کیا ظالم چیز ہے ؟ یہ کسی سے رعایت نہیں کرتا، جو اس کے ساتھ سنبھل کر چلیں ان سے بھی اور جو اس سے غفلت برتیں اُن سے بھی آنکھیں پھیر لیتا ہے۔ مجھ کو سوچ میں ڈوبا دیکھ کر وہ بولی۔ وجیہہ ! کیا تم نے مجھ کو نہیں پہچانا؟ میں ہوں تمہاری سہیلی فرحانہ ۔ ارے ہاں پہچان لیا، دراصل وقت بھی تو بہت گزر گیا ہے۔ جب تم پڑوس میں رہتی تھیں، تمہاری صورت، وضع رنگ رُوپ کچھ اور تھا مگر اب کتنی بدل گئی ہو ۔ وقت سے پہلے بڑھاپا اوڑھ لیا ہے۔ اندر آجائو، باہر کیوں کھڑی ہو۔ وہ جھجکتے قدموں سے اندر آگئی۔ میں اسے اپنے کمرے میں لے گئی۔ تم ایسی گئیں کہ پھر کبھی خبر ہی نہ لی۔ پچیس برس بعد کیسے ادھر کا خیال آگیا ؟ مت پوچھو۔ وہ ٹھنڈی آہ بھر کر بولی۔ دو چار بار فون کیا تو تمہارے شوہر نے اٹھایا اور رکھائی سے جواب دے کر رکھ دیا۔ بس اس کے بعد میں نے تم کو فون نہیں کیا۔ کدھر ہیں رحمن بھائی ، گھر پر ہیں کیا ؟ ارے نہیں، وہ دو تین روز کے لئے لاہور گئے ہیں۔ تم آرام سے بیٹھو۔ تم کو کوئی ڈسٹرب نہ کرے گا۔ فرحانہ نے سکون کا سانس لیا۔ میں نے اسے کھانا وغیرہ کھلایا۔ وہ کہنے لگی۔ جو مجھ پر بیتی، وہ ایک صفحے کا قصہ نہیں، پوری کتاب ہے۔ قصہ مختصر کہ آج کل در بدر ہوں۔ ایک فلاحی ادارے میں صفائی کا کام کرتی ہوں تو دو وقت کی روٹی کی مل جاتی ہے۔ آج میڈم سے چھٹی لے کر آئی ہوں۔ در بدر کیوں ؟ گھر نہیں ہے تمہارا، مقبول بھائی کدھر ہیں اور تمہارا بیٹا ! وہ تو ماشاء اللہ جوان ہو گیا ہو گا۔ مقبول نے مجھے طلاق دے دی تھی۔ بیٹا بھی انہوں نے رکھ لیا تھا۔ میکے والوں نے منہ موڑ لیا۔ کسی رشتہ دار نے نہ رکھا تو دوسری شادی کرنا پڑی۔ وہ مرد صحیح اطوار نہ نکلا، ادھر سے بھی طلاق ہو گئی۔ مجبورا گھر کی چھت کی خاطر تیسری شادی کی مگر قسمت نے ساتھ نہ دیا، وہ چل بسے۔ تب سے ہی در بدر ہوں۔ ایک دُکھ ہو تو بتائوں، فی الحال تو مجھے کچھ رقم درکار ہے۔ کسی سے قرض لیا تھا، وہ تنگ کر رہے ہیں۔ بہت سوچا تو آڑے وقت میں تمہارا ہی خیال ذہن میں آیا کہ تم انکار نہ کرو گی ، تبھی چلی آئی ہوں۔ اس نے لجا کر کہا تو میں افسردہ ہو گئی۔ میں نے سیف سے تیس ہزار روپے نکال کر اسے دیئے۔ وہ خوش ہو گئی اور دُعائیں دینے لگی۔ فرحانہ کے جانے کے بعد کافی دیر تک گم صم بیٹھی رہی۔ سوچ رہی تھی ، انسان کیا سے کیا ہو جاتا ہے۔ کل جو بن ٹھن کر رہتی تھی ، نت نئے فیش ، میک آپ قیمتی لباس اور آج فقیرنی جیسی حالت ، بال کھچڑی جن کو اسے رنگنے کی بھی توفیق نہ تھی۔ میں نے ٹھنڈی آہ بھری اور ذہن پچیس برس پہلے کے ماضی میں چلا گیا، جب وہ نئی نئی ہمارے پڑوس میں آئی تھی۔ ہمارے برابر والا گھر خالی تھا۔ اس میں مقبول صاحب اپنی بیوی فرحانہ کے ساتھ کرایے دار آئے تو خالی بنگلہ آباد ہو گیا۔ یہ ایک منزلہ چھوٹا سا بنگلہ تھا جو ہماری پرانی محلے دار زبیدہ باجی کا تھا۔ یہ تاجر لوگ تھے، بہت نیک اور ملنسار گھرانہ تھا۔ میری باجی زبیدہ سے اچھی دوستی تھی۔ فرحانہ کو وہ مجھ سے ملانے لائی تھیں کہ یہ ان کی نئی کرایہ دار تھی اور میری ہم دیوار بھی۔ اس کے بعد فرحانہ اکثر میرے گھر آنے لگی۔ میاں کام پر چلے جاتے ، میں بھی اکیلی ہو جاتی۔ وہ آجاتی تو گپ شپ میں دل بہل جاتا۔ وہ خوش مزاج، ہنسنے ہنسانے والی، باتونی خاتون تھی۔ اس طرح ہماری دوستی ہو گئی۔ میری عادت تھی کہ ہر بات فرحانہ سے کہہ دیتی تھی۔ انہی دنوں ایک عجب بات ہوئی کہ میرے گھر کے لینڈ لائن پر رانگ نمبر آنے لگے ۔ بہت پریشان ہوئی۔ ان دنوں ہمارے پاس سیل فون نہیں تھا۔ خیر ، میں نے اپنے شوہر کو بتایا ، وہ بولے۔ جس کا فون آتا ہے وہ کس کا نام لیتا ہے ؟ وہ میر انام لے کر کہتا ہے کہ وجیہہ سے بات کرنی ہے۔ اس کو تمہارا نمبر کس نے دیا ہے ؟ وہ الٹا مجھ سے سخت سوالات کرنے لگے۔ مجھے کیا پتا، میں تو خود اس کی وجہ سے پریشان ہوں۔ ہو نہ ہو، تمہارا نمبر تمہاری سہیلی نے کسی کو دیا ہے۔ ان کا شک فرحانہ پر تھا کیو نکہ ان دنوں وہی روز ہمارے گھر آتی تھی۔ ایک روز فرحانہ میرے گھر آئی۔ اس کے آنے کے چند منٹ بعد فون کی گھنٹی بجی۔ میں نے فون تالے میں رکھا ہوا تھا۔ فرحانہ بولی۔ تالا کھولو، میں بات کرتی ہوں۔ میں نے کہا، رہنے دو۔ ہم نے بات نہیں کرنی۔ یوں میں نے اسے بات نہیں کرنے دی۔ اس کے بعد میرے شوہر نے فون پر آبزرویشن لگوا دی۔ میں نے یہ بات بھی فرحانہ کو بتادی ،سو، رانگ نمبر آنے بند ہو گئے۔ اس واقعہ کے کچھ دن بعد ہی دو آدمی فرحانہ کا پتا پوچھتے میرے دروازے پر آگئے۔ میں نے گیٹ کے سوراخ سے جھانک کر دیکھا۔ وہ لوگ مجھے اچھے نہ لگے۔ آتے ہی انہوں نے میر انام لے کر پوچھا کہ کیا یہ وجیہہ کا گھر ہے ؟ میر اتو دل دھک سے رہ گیا۔ اتنی پریشانی ہوئی کہ کیا بتائوں ، رحمن گھر آئے تو ان کو بتایا۔ وہ بولے۔ چاہے وہ فرحانہ کے قریبی رشتہ دار کیوں نہ ہوں مگر اسے غیر مردوں کو تمہارا نام بتانے کی کیا ضرورت ہے۔ بہتر ہے کہ تم اس عورت سے دوستی چھوڑ دو۔ اس کے آنے کے بعد سے ہی ہمارے گھر رانگ نمبر ز کا سلسلہ شروع ہو گیا تھا، لہذا شوہر کو کیا الزام دیتی ، چُپ ہو رہی۔پھر اس کے اپنے گھر فون لگ گیا لیکن کچھ ہی عرصہ بعد وہ میرے گھر پریشانی میں آئی اور بتایا کہ مالک مکان نے اس کے کردار کو مشکوک قرار دے کر فون کٹوا دیا ہے۔ اس نے مجھے سے کہا کہ تم مالک مکان سے بات کرو۔ وہ تمہارے پرانے محلے دار ہیں۔ ان کو یقین دلائو کہ میں ایسی نہیں ہوں، وہ ہمارا ٹیلی فون بحال کر دے۔ اس کے کہنے پر ایک روز میں فرحانہ کو بتائے بغیر اس کے مالک مکان کے گھر چلی گئی اور زبیدہ باجی کے شوہر سے بات کی۔ وہ ایک نیک شخص تھے، کہنے لگے۔ بہن جی ، آپ اس عورت کی وکالت نہ کریں۔ آپ اس کے بارے میں کچھ نہیں جانتیں۔ جس شخص کو اس نے آپ کا نمبر دے رکھا تھا، وہ میرے پاس آیا تھا۔ اس کے ساتھ اس کی ان بن ہو گئی ہے۔ اس شخص نے اس کے سارے فون ٹیپ کر رکھے تھے۔ مجھ کو لا کر سنوائے ہیں۔ یہ غلط قسم کی اور احسان فراموش عورت ہے۔ اس نے آپ کے سارے خاندان کے بارے اس آدمی کو بتایا ہوا ہے۔ اگر آپ کہیں تو اس کی گفتگو ، جو ٹیپ میں ہے آپ کو سنوا دوں؟ بھائی محسن نے مجھ کر فرحانہ اور اس رانگ نمبر والے کا ٹیلیفون ٹیپ سنوا دیا۔ ان کی باتیں سُن کر میں تو سناٹے میں آگئی۔ فرحانہ نے اپنے آشنا سے بہت غلط قسم کی باتیں کیں تھیں۔ چونکہ میں رانگ نمبر والی آواز کو بھی پہچانتی تھی، اس لئے یقین نہ کرنے کا جواز ہی نہ رہا تھا۔ میں نے یہ بات اپنے شوہر کو بتائی۔ وہ بہت ناراض ہوئے اور مجھے نصیحت کی کہ اب اس سے تعلقات مت بگاڑو، ورنہ یہ دشمنی پر اتر آئے گی۔ اس معاملے پر چپ سادھ لو لیکن اس عورت سے بے رخی اختیار رکھو۔ اب بھی وہ میرے گھر آکر براجمان ہو جاتی۔ میں دل سے تو یہ چاہتی تھی کہ وہ اب ہمارے گھر نہ آیا کرے مگر مصلحتاً چپ تھی۔ دُعا کرتی تھی کہ اس کے شوہر کا تبادلہ ہو اور ہماری ان لوگوں سے جان چھوٹ جائے۔ میں نے اس کے گھر جانا بالکل چھوڑ دیا۔ اس کی خاطر مدارت بھی نہ کرتی ، چائے کا بھی روکھے منہ سے پوچھ لیتی ، لیکن وہ بدستور میرے گھر آتی رہی۔ اب مجھے یاد آیا کہ وہ اکثر کہا کرتی تھی کہ تم مجھ سے دوستی زیادہ دیر نہیں نباہ سکو گی۔ دھیرے دھیرے اس کی باتیں میری سمجھ میں آنے لگی تھیں۔ ایک دن کہنے لگی کہ مجھے اپنے کزن سے ملنا ہے، تم میرے ساتھ چلو۔ میں نے کہا۔ رحمن سے پوچھ لوں ، پھر تمہارے ساتھ جائوں گی۔ وہ بُرا مان گئی۔ کہنے لگی کہ یہ تمہاری عادت بہت بری ہے۔ تم دوستی کے لائق نہیں ہو۔ ہر بات تو اپنے شوہر کو نہیں بتانی چاہئے ۔ میں نے جواب دیا۔ میں مجبور ہوں۔ محسوس تو وہ بھی کر چکی تھی کہ میں اس سے کنی کترانے لگی ہوں لیکن میرے منہ وہ یوں نہیں آتی تھی کہ ایک تو میں اس کے رازوں سے واقف ہو چکی تھی ، دوسرے اس کے فون میرے گھر آتے تھے۔ جب وہ بیٹھی ہوتی ، سماجت کرتی تو میں اسے ریسیور اٹھانے دیتی لیکن تالے میں ہونے کی وجہ سے وہ اب کسی کو فون نہیں کر سکتی تھی۔ میں نے کہ دیا تھا کہ تالا میرے شوہر نے لگایا ہے۔ دوستی کی اصل روح تو ختم ہو چکی تھی ، اب تو میں بس تعلق نباہ رہی تھی۔ فرحانہ کے بیٹے کی عمر پانچ برس تھی۔ وہ ان دنوں اسکول جانے لگا تھا۔ اکثر جب وہ گھر پر نہ ہوتی اور وہ اسکول سے آجاتا تو سیدھا میرے پاس آتا۔ ننھے بچے پر کس کو ترس نہیں آتا۔ میں اس کا ہاتھ منہ دھلوا کر کھانا کھلاتی اور سلا دیتی۔ میں تو ایسا اس معصوم کے ساتھ ترس کھا کر کرتی تھی لیکن فرحانہ کی تو عادت ہو گئی اور وہ بچے کی فکر سے بھی آزاد ہو گئی۔ صبح اُس کا شوہر دفتر چلا جاتا اور رات کو آٹھ بجے لوٹتا تھا۔ تب تک ان کا بچہ میرے گھر ہوتا۔ وہ میرے ساتھ کھانا کھالیتا اور ماں کا انتظار کرتا۔ اب فرحانہ کھانا پکانے کی فکر سے بھی آزاد ہو گئی۔ شوہر کے جاتے ہی وہ بچے کو اسکول بس پر چڑھاتی اور تیار ہو کر کہیں چلی جاتی۔ مجھ سے اس نے کہہ رکھا تھا کہ وہ کوکنگ کلاس لینے جاتی ہے۔ انسان جتنا بھی جھوٹ بولے آخر ایک نہ ایک دن اس کی چوری پکڑی ہی جاتی ہے۔ ایک روز جبکہ وہ حسب معمول کہیں گئی ہوئی تھی، اس کا شوہر گھر آگیا۔ گیٹ پر تالا لگا تھا۔ مقبول بھائی تبھی میرے گھر آگئے ، پوچھا۔ جیا بہن ! فرحانہ کہاں ہے ؟ مجھے گھر سے ضروری فائل اٹھانی ہے۔ آپ کے یہاں تو نہیں ہے؟ نہیں، بھائی صاحب ، وہ تو کوکنگ کلاس لینے گئی ہوئی ہے۔ کوکنگ سینٹر کسی جگہ ہے بہن ؟ فرحانہ مجھے بتا چکی تھی کہ فلاں جگہ ایک ادارہ ہے جو یہ کورس کرواتا ہے ، سو میں نے اُسی ادارے کا نام بتادیا۔ مقبول بھائی کو کوئی ضروری کاغذات چاہئے تھے ، سو وہ اسی ادارے چلے گئے۔ وہاں کے سربراہ نے بتایا کہ اس نام کی کوئی عورت کو کنگ سیکھنے نہیں آتی۔ اتفاق کہ اسی دن ان کا بیٹا ناصر بھی اسکول سے وقت مقررہ پر نہیں آیا جبکہ روزانہ وہ اسکول بس سے اترتے ہی سیدھا میرے پاس دوڑا آتا تھا۔ جب مقبول بھائی لوٹے تو میں پریشان کھڑی تھی۔ انہوں نے دوبارہ میرے گھر کی گھنٹی بجائی ، بولے۔ اس ادارے میں تو محترمہ کا نام درج نہیں ہے۔ میں نے ان سے کہا کہ فرحانہ نے اس ادارے کا بتایا تھا۔ اب اگر وہ کسی دوسرے ادارے جاتی ہے تو اس بارے مجھے نہیں معلوم۔ وہ تو آہی جائے گی لیکن آپ کا بیٹا ابھی تک اسکول سے نہیں لوٹا ہے۔ اس کی فکر کیجئے کافی دیر ہو چکی ہے۔ یہ سنتے ہی مقبول بھائی کے ہاتھوں کے طوطے اڑ گئے۔ فوراً بیٹے کے اسکول کو چل دیئے۔ وہاں سے پتا چلا کہ اسکول کی چاروں بسیں بچوں کو لے کر جاچکی ہیں۔ ناصر اسکول میں نہیں تھا، وہ گھر بھی نہ پہنچا تھا۔ گارڈنے کہا۔ ذرا سا انتظار کیجئے۔ بچے کبھی غلط بس میں بھی بیٹھ جاتے ہیں۔ وہ دیکھئے ایک بس واپس آرہی ہے۔ بس اسکول کے گرائونڈ میں آکر رکی ، اس میں ناصر موجود تھا۔ ڈرائیور نے بتایا کہ یہ بھولے سے دو نمبر بس کی بجائے اس بس میں بیٹھ گیا تھا ، اس لئے سب بچوں کو ان کے گھروں پر اُتار کر میں اس کو واپس لے آیا ہوں۔ اپنا فون نمبر اس کے بیگ میں ضرور رکھا کیجئے۔ مقبول بھائی نے ڈرائیور کا شکریہ ادا کیا اور مقبول بھائی ناصر کو لے کر گھر آگئے۔ وہ اس روز بہت غصے میں تھے۔ ان کو آج پتا چلا تھا کہ ان کی بیوی روز ہی گھر سے چلی جاتی ہے۔ ناصر نے بتایا۔ ابو میں تو روز آنٹی کے گھر سے کھانا کھاتا ہوں اور وہاں ہی سو جاتا ہوں۔ مقبول بھائی ایک صابر صفت اور شریف آدمی تھے۔ انہوں نے میرا شکریہ ادا کیا۔ اس روز وہ دفتر لوٹ کر نہ گئے اور فرحانہ کا انتظار کرتے رہے۔ شام کو چار بجے وہ آئی تو شوہر کو دیکھ کر گھبرا گئی۔ خُدا جانے گھر میں ان کے کیا جھگڑا ہوا۔ بہر حال اس روز وہ میرے یہاں نہیں آئی۔ اگلے روز آئی تو بہت ناراض تھی۔ بولی۔ تم کیسی دوست ہو۔ تمہیں میرے شوہر کو کوکنگ اسکول کا نام بتانے کی کیا ضرورت تھی ؟ وہ وہاں چلے گئے اور اب میرے پیچھے پڑ گئے ہیں کہ میں ان کو بتائوں کہ میں نے کہاں داخلہ لیا ہوا ہے جبکہ میں نے کسی جگہ بھی داخلہ نہیں لیا۔ فرحانہ اس میں میرا کوئی قصور نہیں۔ تم مجھ کو اصل بات سے آگاہ رکھتیں، تو میں ایسانہ کہتی۔ مجھے کیا خبر کہ تم مجھ سے جھوٹ بول کر کہاں کہاں جاتی ہو۔ لیکن وہ اپنے کئے پر شرمندہ تھی اور نہ ہی اس نے میرا شکریہ ادا کیا لیکن اس واقعے کا یہ اثر ضرور ہوا کہ اس کے بعد وہ گھر سے کہیں نہیں جاتی تھی۔ اس کے بعد میاں بیوی کے درمیان ایک کھنچائو سا پیدا ہو گیا تھا۔ اکثر ان کے گھر سے جھگڑے کی آوازیں بھی آتی تھیں۔ اس بات کا ذکر میں نے اپنے شوہر سے کیا تو انہوں نے کہا کہ میں نے تم کو پہلے ہی بتادیا تھا کہ یہ عورت ٹھیک نہیں ہے ۔ تم نے میری بات نہ مانی ، اب دیکھ لو۔ ہم مرد زیادہ تجربہ کار ہوتے ہیں۔ تم لوگ تو گھر کی چار دیواری میں ہوتی ہو، تم کو زمانے کی کچھ خبر نہیں کہ باہر کیا ہورہا ہے۔ یہ ہمیں پتا ہوتا ہے اور ہم اُڑتی چڑیا کے پر گن لیتے ہیں۔ جتنی مجھے فرحانہ سے دوستی کی خوشی ہوئی تھی ، وہ سب ختم ہو گئی بلکہ اب تو میں یہی دُعا کرتی تھی کہ خُدا کرے یہ یہاں سے چلی جائے ۔ خُدا کا شکر کہ دو ماہ بعد ہی مقبول بھائی کا تبادلہ دوسرے شہر ہو گیا اور یہ لوگ ہمارے پڑوس کا مکان خالی کر گئے۔ ان کے جانے سے مجھے سکون ملا اور جان میں جان آئی۔ اکثر محلے والیاں مجھے اشارتا اس کے ساتھ دوستی رکھنے سے منع کرتی تھیں لیکن مجھ کو ان کی باتیں سمجھ میں نہیں آتی تھیں جب ذاتی تجربہ ہو گیا تبھی آنکھیں کھلیں اور بقول میرے شوہر ، اگر تم مجھ کو ہر بات بر وقت نہ بتاتیں تو میں آج تم کو تمہارے ماں باپ کے گھر بھیج دیتا اور میں سوچتی کہ اگر میں اپنے شوہر کو اعتماد میں نہ لیتی اور وہ تمام حالات کسی اور کی زبانی سنتے تو جانے میرے بارے کیا رائے قائم کر لیتے۔ فرحانہ کی کہانی سے یہ نہ سمجھنا چاہئے کہ ہر عورت دھو کے باز یا بے وفا ہوتی ہے بلکہ حقیقت یہ ہے کہ عموماً عورت ذات وفا کا پیکر اور قربانی کا مجسمہ ہوتی ہے۔ وہ ساری زندگی اپنے محبوب خاوند اور اولاد کی خوشی کی خاطر اپنے دل کی خوشی اور مفاد کو پس پشت ڈال سکتی ہے۔ اس کی مثال اسی گھر میں آنے والے نئی پڑوسن کی ہے جس کا نام مریم تھا۔ہمارے پڑوس میں جب یہ دوسرا جوڑا آکر آباد ہوا تو ہم نے ان سے بالکل میل جول نہیں رکھا۔ ایک روز مالک مکان کی بیوی آئی اور بولی۔ جیا بہن! تم مریم سے نہیں ملیں ؟ وہ میری بھانجی ہے۔ یہ بہت اچھے لوگ ہیں ، تب میں رحمن کی اجازت سے نئی پڑوسن سے ملنے چلی گئی اور پر دیکھ کر حیران رہ گئی کہ مریم کا شوہر مستقل و ہیل چیئر پر رہتا تھا، جبکہ مریم پڑھی لکھی اور ایک کالج میں لیکچرار تھی۔ وہ خوبصورت، سگھڑ اور اپنے کنبے کی کفیل تھی۔ شوہر کے معذور ہونے کے باوجود ان کا گھر سکون کا گہوارہ تھا۔ ان کے دو بچے تھے جو اسکول جاتے تھے۔ جب میرا مریم سے تعلق بنا تو پتا چلا کہ اس میں اور فرحانہ میں زمین و آسمان کا فرق تھا۔ حیران تھی کہ مریم اس قدر لائق، محنتی اور پرکشش ہے تو اس کی شادی ایک معذور شخص سے کیسے ہو گئی ہے۔ مریم نے بتایا کہ میں نے جب گریجویش کرلی تو امی کو میری شادی کی فکر ستانے لگی۔ معمر خان ہمارے رشتہ دار تھے۔ ان کی والدہ رشتہ لے کر آئیں، میرے والدین نے ہاں کر دی۔ تب معمر معذور نہیں تھے بلکہ بر سر روزگار تھے۔ چار سال ہم نے سکون سے گزارے۔ میرے دو بچے ہو گئے کہ ایک روز سر کاری دورے سے واپسی پر ان کی کار کا ایک ٹرک سے ایکسیڈنٹ ہو گیا اور یہ شدید زخمی ہو گئے۔ دونوں ٹانگیں بھی اس طرح ٹوٹیں کہ چورا چورا ہو گئیں۔ ان کے بچنے کی کوئی امید نہ تھی۔ عرصہ تک اسپتال میں رہے، کئی آپریشن ہوئے۔ میرا دن رات رونے سے کام تھا۔ اللہ تعالیٰ نے میری اور ہمارے والدین کی دعائیں سُن لیں۔ ان کو نئی زندگی تو مل گئی مگر دونوں ٹانگوں سے معذور ہو گئے۔ میں تو خُدا کا لاکھ لاکھ شکر ادا کرتی ہوں۔ بے شک معذور ہیں مگر جان تو بچ گئی ہے۔ میرے بچوں کا باپ اپنے بچوں کے درمیان موجود تو ہے ، میرے لئے یہی بہت ہے۔ میں پڑھی لکھی ہوں، کوشش کر کے لیکچرار بھی ہو گئی ہوں لہذا پھر سے خوشیاں ملنے پر اپنے رب کا لاکھ لاکھ شکر ادا کرتی رہتی ہوں کہ اس نے مجھے سہاگن رکھا ہے۔ شوہر کے ساتھ سے بڑی نعمت اور کیا ہو سکتی ہے۔ میں نے کہا۔ مریم تمہارا تو دل بہت بڑا ہے۔ زندگی کی مشکلات کو جھیل کر بھی خوش اور پُر سکون ہو جبکہ عمر بھر معذور شوہر کی خدمت بھی تمہارا فریضہ ہو گیا ہے۔ کیا تم کو کبھی تھکن کا احساس نہیں ہوتا؟ وہ بولی۔ بالکل نہیں، محبت میں بڑی طاقت ہے۔ دیکھو نا ! جب بچے خدا نخواستہ معذور ہو جاتے ہیں، تو کیا ماں باپ ان کو چھوڑ دیتے ہیں یا ان کو بوجھ سمجھتے ہیں ؟ بالکل نہیں ، ایسے ہی جب بیوی بیمار یا معذور ہو جائے تو خاوند اس کی دیکھ بھال کرتا ہے، اس کا علاج کرواتا ہے۔ اسے اپنی زندگی سے نکال تو نہیں دیتا؟ میں تو اپنے شوہر کو دیکھ دیکھ کر جیتی ہوں۔ ہر وقت اس احساس سے خوش رہتی ہوں کہ وہ زندہ ہیں اور میں سہاگن ہوں۔ میرے بچے ان سے پیار کرتے ہیں، ان سے لپٹتے ہیں، یہ کتنی خوشی اور سکون دینے والی بات ہے۔ مریم کی باتیں سُن کر میری آنکھوں میں آنسو آ گئے۔ میں نے سوچا کہ سچ ہے، پانچوں انگلیاں برابر نہیں ہو تیں۔ کچھ فرحانہ جیسی سب کچھ پا کر بھی غیر ذمہ دار ہوتی ہیں۔ اپنی غلطیوں سے ، سکھی اور خوشیوں بھری جنت کو کھو دیتی ہیں اور کچھ مریم ایسی بھی ہوتی ہیں کہ شریک زندگی معذور ہو تب بھی ادھوری زندگی کو خوشیوں کا گہوارہ سمجھ لیتی ہیں۔
کیا یہ ایک سُلگتا ہوا اور دُکھ بَھرا سَچ نہیں ہے جو اس معاشرے کے تقریباً ہر گھر میں پَنپ رہا ہے؟ معذوری ! لڑکا یا لڑکی جوانی کی حدود میں قدم رکھ چکے ہیں، صحت قابل رشک ہے مگر گھر میں ایسے رہتے ہیں جیسے خصوصی افراد۔۔۔ صبح اٹھیں گے، بستر ویسے ہی بے ترتیب چھوڑ دیں گے۔۔۔ کہ ماں آ کر یہ درست کر دے گی۔ کپڑے تبدیل کریں گے۔۔۔ جہاں اتارے وہیں یا کسی کونے کھدرے میں رکھ چھوڑیں گے۔۔۔ ماں آئے گی، اٹھائے گی، دھوئے گی، استری کرے گی اور واپس ترتیب کے ساتھ ان کی الماری میں رکھ دے گی۔ کھانا انہیں تیار ملنا چاہیئے کھانے سے پہلے یا کھانا کھا چکنے کے بعد ان کی کوئی ذمہ داری نہیں ہوتی۔ پلیٹیں اٹھانا یا گلاس واپس رکھ چھوڑنا بالکل بھی نہیں۔۔ماں آئے گی اور وہی یہ سارے کام کرے گی۔ اسکول، کالج یا یونیورسٹی جائیں گے واپس لوٹیں گے تو سونے کے لیے اسنیپ چیٹ، واٹس اپ یا ٹِک ٹاک پر مستی کے لیے۔۔۔ ٹویٹر، انسٹاگرام پر وقت گزاری کے لیے یا پھر اپنے پنسدیدہ سیریل اور ڈرامے دیکھنے کے لیے کھانا وہیں بیٹھے منگوائیں گے فقط لقمے کے لیے ہاتھ بڑھانا یا اسے نِگلنا ان کا کام ہو گا اس کے لیے بھی ان کا شکریہ کیونکہ اس کے بعد انہوں نے ٹی وی یا لیپ ٹاپ یا آئی پیڈ پر دوبارہ جہاد کے لیے واپس جانا ہو گا کبھی کبھار یہ اپنے فارغ وقت میں گھر کے دوسرے افراد کے ساتھ بیٹھنے کی مہربانی بھی کر دیتے ہیں مگر کیا مجال ہے کہ اس دوران یہ اپنے موبائل کی اسکرین سے نظریں ہٹائیں یہ اپنے اُن پیاروں کے نزدیک رہنا چاہتے ہیں جنہوں نے ابھی ابھی کوئی کمنٹ کیا ہے قیمتی اسٹیٹس اپلوڈ کیا ہے یا کوئی تصویر بھیجی ہے فوراً کمنٹ کر کے ان کی دلجوئی کرنا ان کا اولین فرض ہوتا ہے۔۔۔ اور یہ والے صاحبان— گھر میں بَھلے کوئی انتہائی چھوٹا سا کام ہی کیوں نہ ہو، وہ کوئی ذمہ داری لینے کو تیار نہیں ہوتے۔ اپنی جگہ پر گَند مَچا کر اُٹھ جاتے ہیں کھانا پسند نہ آئے تو ناراض ہونا اپنا فرض اولیں سمجھتے ہیں گھر میں کوئی قابلِ مرمت کام یا قابلِ تبدیل چیز دیکھ بھی لیں تو انجان بن کر گزر جاتے ہیں کیونکہ یہ ذمہ داری تو باپ کی ہوتی ہے صفائی ستھرائی یا ترتیب ماں کی ذمہ داری ہوتی ہے بَدقسمتی کی بات تو یہ ہے کہ یہ دِلسوز مَنظر تقریباً ہر گھر میں دیکھا جا سکتا ہے۔ اِن سب وجوہات کی بِنا پر ہم بَرملا یہ کہہ سکتے کہ تمام اعضاء صیح سلامت ہونے کے باوجود بھی ہم ایک معذور نَسل پروان چڑھا رہے ہیں جی ہاں بالکل ایک معذور نَسل خیر سے ہماری تیار نسل کے تصرفات دیکھیے تو لگتا ہے یہ اس گھر میں مہمان ہیں۔ نہ کوئی تعاون کرنے والے نہ ہی کسی کام میں مدد کرنے والے نہ کوئی اپنے اطراف کی کوئی ذمہ داری اٹھانے والے پرائمری اسکول سے لے کر کالج یونیورسٹی تک بلکہ نوکری لگ جانے کے بعد بھی وہ اپنے والدین کے گھر میں مہمان بن کر رہتے ہیں وہ کسی ذمہ داری کو نہیں سمجھتے ما سوائے جیب خرچ لینے اور ماں باپ پر رُعب ڈالنے کے ماں باپ دونوں گھر کی ذمہ داریوں اور مُنہ زور اولاد کے رُعبُ و دَبدبے کے بوجھ تلے دبے رہتے ہیں بَھلے عُمر جتنی ڈھلتی جائے اور قویٰ کتنے ہی کمزور کیوں نہ پڑتے جائیں۔ کیونکہ وہ خود ہی تو نہیں چاہتے کہ اولاد کو ان کے ہوتے ہوئے کوئی تکلیف اٹھانا پڑے اور اس سب کے بعد اس اولاد نے سیکھا کیا ہے؟ معذوری دوسروں پر توکل اور بھروسہ کیونکہ آپ نے ان کی بنیاد ہی ایسے رکھ دی ہے اگر آپ کا جواب ہاں میں ہے تو آپ کی اس محبت کے نتائج کیسے نکلنے ہیں؟ پیارے والدین اور سرپرست صاحبان اپنے بیٹے یا بیٹی کو گھر میں کچھ ذمہ داریاں اٹھانے کی عادت ڈالیے ان کی شخصیت کی تعمیر اور سماجی طور پر ان کو سرگرم کیجئے ذمہ داری لینا انہیں مضبوط بناتا ہے اور آنے والی چیزوں کا سامنا کرنے میں ان کی مدد کرتا ہے۔ جب کہ ان کا ہر پل ہر گھڑی ماں باپ اور دوسروں پر انحصار انہیں سست، کمزور اور کمتر بناتا ہے۔ ماں اور باپ اگر اپنے بیٹے اور بیٹی کو اپنے گھر کی ذمہ داری اور حالات کا سامنا کرنا نہیں سکھائیں گے تو ان کی زندگی آنے والے دنوں میں بَد سے بَدتَر ہوتی جائے گی جس کے صرف اور صرف آپ ذمہ دار ہوں گے۔ یاد رکھیے دنیا کے دیئے ہوئے سبق آپ کی توقع سے زیادہ چونکا دینے والے، بے رحم اور زیادہ ظالم ہوں گے۔ اپنے بیٹے یا بیٹی کو اپنے گھر میں مہمان نہ بنائیں بلکہ انہیں آہستہ آہستہ روزمرہ کے گھریلو معمولات کے ساتھ ساتھ معاشرتی سرگرمیوں میں بھی حصہ لینے کا پابند کیجئے۔۔۔
میرا جنم بھارت کے صوبے راجستھان میں ہوا۔ بے شک میں ایک ہندو گھرانے میں پیدا ہوئی تھی لیکن میرے بچپن میں ایک ایسا واقعہ ہوا جس کو دیکھ کر میرا ہندو دل مسلمان ہو گیا اور میں صرف نام کی ہندو رہ گئی کیونکہ میرے ماں ، باپ ہندو تھے اور وہ واقعہ جس نے مجھے اپنے مذہب سے بیزار کیا، وہ ستی کا واقعہ ہے۔ میرے والد جے پور کے ٹھا کر تھے اور ان کی اونچی حویلی تھی جس سے کچھ ہی دوری پر ایک میدان میں ایک ویدھا جوان عورت کو جس کی عمر بمشکل سترہ سال تھی “ستی” کی رسم کی بھینٹ چڑھتے میں نے اپنی معصوم آنکھوں سے دیکھا تھا۔ آگ کے شعلے میرے باپ کی اونچی حویلی کی بالائی منزل سے صاف دکھائی دے رہے تھے اور وہاں لوگ ایسے جمع تھے جیسے کوئی جشن ہو۔ میری عمر گرچہ بہت کم تھی مگر میں ایک زندہ اور خوبصورت لڑکی کو زندہ جلنے کے کرب سے گزرتے دیکھ نہ سکی تھی اور چیخ مار کر بے ہوش ہوگئی تھی۔ میری باندی نے آکر مجھے اٹھایا اور بستر پر لٹایا، مور چھل سے ہوا دی اور منہ پر عرق گلاب کی بارش کی۔ مجھے جب ہوش آیا تو اس بھیانک نظارے نے میرے حواس زخمی کر رکھے تھے تبھی میں نے اپنی ماتا کو کہا کہ ماں! کیوں اس معصوم اور خوبصورت لڑکی کو زبردستی زندہ آگ میں پھینکا گیا جبکہ وہ جینا چاہتی تھی اور مرنا نہیں چاہتی تھی۔ ماں نے جواب دیا تھا، اس لئے کہ وہ ودوھا ہو گئی تھی اور ہمارے مذہب میں یہی رواج ہے کہ جب کوئی عورت ودوھا ہو اور خصوصاً وہ جوان بھی ہو تو اس کو اپنے مردہ پتی کی چتا میں زندہ جلنا ہوتا ہے، یہی ہمارے دھرم کی رسم ہے اور اس سے دھرم کی لاج رہتی ہے۔ ماں کے اس بیان سے میرے ننھے سے دماغ نے ذرا بھی اتفاق نہیں کیا اور میں نے سوچا ایسے دھرم سے بے دھرم رہنا ہی اچھا ہے، جس میں عورت کو ستی کے نام پر زندہ اپنے مردہ خاوند کی وفاداری کی خاطر جلنا ہوتا ہے۔ اس روز سے میں نے اپنے مذہب سے منہ پھیر لیا، بظاہر ہندو رہی مگر دل سے میں ہندو نہ رہی۔ ہماری حویلی بہت بڑی تھی اور والد بھی نامی گرامی ٹھاکر تھے۔ انہوں نے میرا نام شوبھا رکھا لیکن میری پیدائش پر کوئی چراغاں نہ ہوا ، کسی نے مبارکباد بھی نہ دی کیونکہ ٹھاکروں کے یہاں بیٹی کا پیدا ہونا کوئی نیک شگون نہیں سمجھا جاتا۔ ماں تو مجھ کو جنم دینے کے بعد ایسی شرمندہ تھی کہ بقول دادی کے سب کسی سے آنکھیں چرا رہی تھی، تاہم میں ٹھاکر کی بیٹی تھی لہذا میری پرورش بہت ناز و نعم سے ہوئی تھی ۔۔ باپو کی حویلی نوکروں کی فوج سے بھری ہوئی تھی جو کئی نسلوں سے ہمارے خاندان کے ملازم تھے۔ میری آیا بھی ایک ایسی ہی عورت تھی۔ ہم ٹھا کر اولاد کے معاملے میں ہر کسی پر بھروسہ نہیں کرتے تھے مگر رام دئی تو کئی نسلوں سے ہماری خدمت گار تھی۔ رام دئی کی ایک ہی بیٹی تھی درگا جو مجھے سے تین برس بڑی تھی ، وہ لہنگا پہنے بھاگ بھاگ کر کام کرتی تھی ، اس کو بعد میں میری خاص خدمت گار یعنی باندی بنا دیا گیا، میری خاطر اس کو بھی پانچویں جماعت تک تعلیم دی گئی تا کہ میرا حکم سمجھنے میں وہ کچھ شعور حاصل کرلے۔ اب زمانہ اتنا دقیانوسی نہیں رہا تھا۔ مجھ کو بہترین تعلیم سے بہرہ مند کیا گیا اور میں نے انگریزی زبان پر عبور حاصل کرنے کے لئے یونیورسٹی میں پڑھا، زمانہ طالب علمی میں مجھے کو والد کا با اعتماد ملازم اور ذاتی گاڑی یونیورسٹی لے جاتے۔ یونیورسٹی میں مجھ کو کسی لڑکے نے بھی متاثر نہ کیا، کیونکہ ہمارے خاندان کے ٹھا کر مرد بہت وجیہہ ہوتے تھے ، ان کی آنکھیں پررعب اور نشیلی تھیں، جن میں دلکشی کا عنصر کوٹ کوٹ کر بھرا تھا اور ٹھاکر مردوں کے بلند و بالا قد تھے، ان کی چال میں غرور اور صورت پرتمکنت تھی، ان کی خاندانی وجاہت کا مقابلہ کوئی نہیں کر سکتا تھا۔ یہی وجہ تھی کہ یونیورسٹی میں مجھ کو کوئی بھی اپنے خاندان کے مردوں جیسا با وقار نہ لگا۔ میرے باپو بھی خاصے بارعب تھے اور رعونت مجھے ان سے ہی ورثے میں ملی تھی۔ یونیورسٹی کے خوبر ولڑ کے مجھ کو بس کن اکھیوں سے دیکھا کرتے تھے مگر مزاج کی سنجیدگی کی وجہ سے کسی کو بھی مجھے سے بے تکلف ہونے کی جرات نہ ہوتی تھی۔ ان دنوں بس میں جیسے خوابوں کی دنیا میں رہتی تھی، میری اپنی دنیا تھی، درگا ہم عمر تھی لہذا وہ میرے مزاج وضروریات کو سمجھتی تھی، اس کا ساتھ مجھ کو اچھا لگتا تھا اور کسی قسم کی پریشانی نہ ہوتی تھی ۔ وہ جب سولہ برس کی ہوگئی تو اس کی ماں نے میری ماں سے کہا کہ میں بیٹی کی شادی کرنا چاہتی ہوں، گاؤں کا ایک اچھا لڑکا میں نے پسند کر لیا ہے، آپ کی اجازت ہو تو میں بیٹی کا گھر بسا دوں۔ ماتا جی نے پتا جی سے مشورہ کیا تو انہوں نے کہا کہ ہم اپنی بیٹی کے لئے کسی دوسری باندی کا بندو بست کرلیں گے بہتر ہے کہ درگا کا گھر آباد ہو جانے دو۔ اجازت مل گئی۔ ماں نے درگا کی شادی گاؤں کے لڑکے سے کر دی۔ انہی دنوں گاؤں میں چیچک پھیلی تو اس کے شوہر راج کو چیچک نکل آئی ۔ یوں شادی کے صرف چھ ماہ کے بعد درگا بیوہ ہوگئی۔ آپ کو تو پتہ ہے کہ ہم ہندو بیوہ عورت کو کہ جس کا شوہر مر گیا ہو، ودوھا کہتے ہیں ، سو گاؤں کی ریت کے مطابق چونکہ درگا ودوھا ہوگئی تھی، اس کوستی کرنے کی تیاریاں ہونے لگیں۔ جب مجھے کو اس بات کی خبر ہوئی تو میں بہت روئی اور مجھ کو بچپن کا وہ بھیانک نظارہ یاد آ گیا جو میں نے اپنی اونچی حویلی کی بالائی منزل سے دیکھا تھا اور یہ ایک کمسن ددوھا کے ستی ہونے کا منظر تھا۔ جب میں نے رورو کر آسمان سر پر اٹھا لیا تو بالآخر میرے والد نے رونے کا نوٹس لیا اور وہ اس معاملے کے بیچ پڑے۔ یوں وہ معصوم لڑکی ستی ہونے سے بچالی گئی۔ باپو کا بڑا دبدبہ تھا، وہ گاؤں والوں کو ڈرا دھمکا کر درگا کو واپس حویلی لے آئے۔ اس کے آنے سے میں بہت خوش ہوئی کہ ایک تو وہ ستی ہونے سے بچ گئی تھی۔ دوسرے میں اس سے مانوس بھی تھی ، تاہم ودوھا ہونے کے ناتے وہ اچھے اور رنگین کپڑے پہن سکتی تھی اور نہ کسی خوشی کی تقریب میں شامل ہو سکتی تھی ، وہ شادی کے منڈپ میں سہاگنوں کے قریب بھی نہ جاسکتی تھی۔ درگا کو اب کوئی اچھی نظر سے نہ دیکھتا تھا۔ عورتیں چاہتی تھیں وہ ان سے دور رہے حتی کہ اس کی اپنی ماں بھی اس کو اچھی نظر سے نہیں دیکھتی تھی ۔ اب اس کی دنیا صرف میں تھی اور میرا کمرہ تھا جس کی جھاڑ پونچھ ، صفائی ستھرائی وہ ایک مقدس فرض کی طرح کیا کرتی تھی۔ میں نے ایم اے کر لیا تھا اور رواج کے مطابق میرا رشتہ باپو نے ایک اونچے اور ہم پلہ ٹھاکر خاندان میں طے کر دیا۔ اس کا نام ارجن تھا ، جس کو میرا جیون ساتھی بنایا جانا مقصود تھا، وہ امریکا سے ایم بی اے کی ڈگری لے کر آیا تھا۔ شادی سے چند دن پہلے پتہ چلا کہ وہ بھارت میں رہنے کی بجائے واپس اپنی ملازمت پر امریکا چلا جائے گا۔ باپو مجھے اتنی دور نہیں بھیجنا چاہتے تھے مگر میرے بارے میں وہ اپنے دوست یعنی ارجن کے پتا جی کو قول دے بیٹھے تھے اور اب ایک ٹھاکر کا قول سے پھر جانا ممکن نہ تھا۔ وہ اب قول نباہنے کے سوا کچھ نہیں کر سکتے تھے۔ مجھے سات پھیرے دلا کر ارجن کے حوالے کر دیا گیا جو امریکا میں کمسنی سے رہتا رہا تھا۔ اس کا مزاج خاصا امریکی ہو گیا تھا، وہ ذات پات کے تفرقہ کو بالکل غلط سمجھتا تھا، اس کو اپنے مذہب کی بہت سی باتوں سے اختلاف تھا لیکن ایک پتی ہونے کے ناتے میں نے کبھی اس کے خلاف بات نہ کی۔ شادی کے کچھ دنوں بعد ہی اپنے شوہر کے ہمراہ میں امریکا آئی۔ یہاں اس کا اپنا ذاتی بڑا سا گھر تھا، یہاں آکر میں زیادہ خوش نہ تھی۔ ایک لڑکی جو اونچی دیواروں والی بڑی حویلی میں پلی بڑھی ہو، جس کے خاندان کے اپنے اصول ہوں، اس کے لئے امریکا کے آزاد معاشرے میں جگہ بنانا تھوڑا سا مشکل ہو رہا تھا۔ جن لوگوں کا بہت مضبوط فیملی بیک گراؤنڈ ہوتا ہے، ان کا اپنے خاندانی اصول توڑنا اتنا آسان نہیں ہوتا ، یہ اصول خون کی مانند ان کے رگ وپے میں گردش کرتے ہیں۔ اس کے باوجود خود کو میں نے خاوند کی مرضی اور رضا کے مطابق ڈھال لیا- شادی کے پانچ سال گزرنے کے بعد خدا نے مجھے دو بچوں کی ماں بنا دیا۔ میں نے اپنے بھگوان کا شکر ادا کیا۔ ان دنوں میں بے حد مشکلات میں گھر گئی ، گھریلو ذمہ داری، بچوں کی پرورش، اس کے ساتھ ہی ایک اسکول میں جزوقتی ملازمت ! یہ سب میرے لئے بہت مشکل امور تھے۔ میں نے باپو کو آگاہ کیا تو انہوں نے میری مشکلات کا یہ حل نکالا کہ درگا کو میرے پاس امریکا بھیجوا دیا چونکہ وہ میری پرانی خدمت گار تھی اور میرے مزاج کو سمجھتی تھی، اس کے آجانے کے بعد میں نے سکون کا سانس لیا۔ بچوں اور گھرداری کی ذمہ داری مجھ پر سے کافی حد تک کم ہو گئی تھی ، میں خوش تھی، واقعی خدمت گزاری بڑی مشکل بات ہے۔۔ درگا کے آنے سے ہم سب کو تو قرار آ گیا مگر اس ہے چاری کو قرار نہ تھا۔ کبھی میں کام کے لئے پکارتی، کبھی ارجن آواز دیتے اور بچے تو منٹ منٹ میں بلاتے ۔ درگا دیدی! ذرا ادھر آپ یہ کر دو، وہ کردو، وہ سبھی کے حضور جی جی کرتی رہتی۔ میں اب ملازمت کے بعد لمبی تان کر سوتی یا پھر سیر سپاٹے کو نکل جاتی ۔ کھانا بنانا، گھر سنبھالنا میری دردسری نہ تھی ، درگا جو تھی۔ حتی کہ چھٹی کے دن جب ارجین گھر ہوتے میں سہیلیوں کے ساتھ پکنک منارہی ہوتی اور وہ آدمی آدھی رات تک ارجن کو روٹیاں پکا کر دیتی تبھی ، میں گھوڑے بیچ کر سو جاتی تھی۔ ایک روز میری پرسکون زندگی کی جھیل میں ایک بھاری پتھر آگرا اور پھر قدرت نے وہ دکھایا کہ اس منظر کو دیکھنے سے پہلے اے کاش میری آنکھیں اندھی ہو جاتیں تو اچھا تھا۔ ایسا تو میں سوچ بھی نہ سکتی تھی جیسا ہوا مگر سچ ہے کہ دنیا میں کچھ ناممکن نہیں ہے، جو ممکن نہ ہو، کبھی کبھی وہ بھی ہو جاتا ہے۔ بعض گھر کی لڑکیاں جو مضبوط پس منظر کی حامل نہیں ہوتیں اور اصولوں کی روشنی میں پرورش نہیں پاتیں، ان کو حالات جلد بہکا دیتے ہیں یا پھر اپنے احساس کمتری کی وجہ سے وہ خود کو اچھی سوسائٹی میں کوئی مقام دینے کے لئے سر توڑ کوشش کرتی ہیں۔ درگا نے یہی کیا اور پھر اس کی اصلیت بھی مجھے پر کھل ہی گئی ۔ ممکن ہے اس میں درگا سے زیادہ قصور میرے خاوند کا ہو، میں بھی تو خاصی غافل ہو گئی تھی۔ میں یہ بھول گئی کہ وہ لڑکی جس نے کبھی ایئرپورٹ کی شکل نہ دیکھی تھی ، وہ ہوائی جہاز میں بیٹھ کر یہاں آگئی تھی تو یہاں کی دنیا اس کے لئے ایس ان ونڈر لینڈ سے کم نہ ہوگی۔ وہ اب لہنگا پہننے کی بجائے میرے اترے ہوئے مگر نہایت عمدہ امریکن کپڑے زیب تن کرتی تھی اور یہ میں خود اس کو دیتی تھی تا کہ وہ یہاں کے معاشرے میں کوئی عجوبہ نظر نہ آئے۔ ارجن سے کہہ کر میں نے اس کو گاڑی چلانا سکھا دی تھی کہ وہ بچوں کو اسکول لے جانے اور لانے کا فریضہ ادا کر سکے اور یہ درد سری میرے سر سے ٹلے۔ رفتہ رفتہ گھر کا مکمل کنٹرول اس کے ہاتھ میں آگیا تھا، مجھے کبھی اس پر شک نہ ہوا کہ وہ ارجن کے دل پر قبضہ کر سکتی ہے، وہ تو میرے مقابلے میں ان پڑھ اور معمولی صورت کی لڑکی تھی۔ ایک روز صبح میں نے بچوں کو اسکول چھوڑا اور پھر مجھے اپنی ملازمت پر جانا تھا کہ رستے میں رکمنی کا فون آگیا۔ وہ پوچھ رہی تھی۔ کیا تم ان خواتین کی لسٹ لا رہی ہو جو ہولی کے دن رنگ اور کھانا لائیں گی۔ اپنے میل پر یہ پیغام ملتے ہی میں نے گاڑی گھر کی طرف موڑ لی کیونکہ یہ لسٹ میں اپنے بیڈ روم کی ٹیبل پر ہی چھوڑ آئی تھی۔ مجھے پتہ تھا کہ اس وقت درگا، ارجن کا ناشتہ تیار کر رہی ہوگی ۔ وہ ناشتہ کر کے نکلتے تھے پھر یہ اپنے کام میں لگ جاتی تھی۔ اس دن شاید میری تقدیر کا سورج گہنا گیا تھا۔ جب بچوں کو اسکول چھوڑ کر کے میں اپنی ملازمت پر جانے کے لئے مڑی تھی کہ گھر سے رکمنی کے لئے لسٹ لینے کے لئے گاڑی گھر کے سامنے کھڑی کر کے تالا کھولا۔ گھر کا بیرونی دروازہ کھلتے ہی میری خواب گاہ سامنے نظر آجاتی تھی۔ میری مسہری پر درگا مجھے ارجن کے ساتھ نظر آئی تو آنکھوں تلے اندھیرا چھا گیا اور مجھ کو اپنی آنکھوں پر یقین نہ آیا مگر سچائی اپنی پوری سفاکی کے ساتھ میرے سامنے تھی۔ جلدی سے اندر داخل ہوئی تو ارجن مجھ کو دیکھ کر حواس باختہ ہو گئے اور درگا تو اتنی شرمندہ تھی کہ نظر نہیں اٹھاتی تھی۔ وہ فورا ہی میرے پیروں پر گر پڑی۔ روتے ہوئے کہنے لگی۔ دیدی! معاف کردیجئے ، اس میں میرا قصور نہیں ہے۔ میں نے غصے سے پھنکار کر کہا۔ چپ رہ بد بخت منحوس کیا تو بھول گئی اپنی اوقات کہ بھارت میں ودوھا ہونے کے کارن تجھ سے کتوں کا سا سلوک ہوتا تھا، اے احسان فراموش ! یہاں تو نے میرے اعتبار کو چتا میں جلا کر میرے شوہر پر قبضہ جما لیا۔ وہ روتے ہوئے بولی۔ دیدی ! میری مرضی نہیں تھی، یہ آپ کے پتی کا حکم تھا کہ میں ان کی تابعداری کروں یا پھر بھارت جاؤں اور میں لوگوں کی حقارت کا نشانہ بننے کو بھارت جانے سے ڈرتی ہوں، میں ہرگز وہاں نہیں جانا چاہتی کہ جہاں پر کوئی مجھ کو ودوھا کہہ کر ٹھوکر مارتا ہے۔ میں نے بھی اس کو ٹھوکر مار کر کہا ۔ تو ہے ہی اسی لائق کہ تجھ کو ٹھوکریں ماری جائیں۔ یہ کہہ کر میں نے ارجن کی طرف دیکھا جو مجھ کو اپنا ہونے کے باوجود ایک غیر کی طرح دیکھ رہا تھا۔ وہ جو میرا دیوتا تھا، جس کے ساتھ میں نے مرنے جینے کے سات پھیرے پوتر اگنی بھون کے چاروں اور لگائے تھے، وہ بہت اطمینان سے اپنا ڈریسنگ گاؤن پہنے سارے گھر میں گھوم رہا تھا جیسے اس کی کوئی بہت ہی قیمتی چیز پر ڈاکا پڑ گیا ہو- اس نے پھر تیزغصیلی نظروں سے مجھے دیکھا جیسے کہتا ہو۔ ٹھیک ہے، تم موم کی وہ مورت ہو جو گہری نظروں سے پگھل جائے گی، تم کانچ کی وہ گڑیا ہو جو ہلکی سی غلط جنبش سے ریزہ ریزہ ہو جائے گی اور تم اپنے بارے یوں سمجھتی ہو جیسے تم بھگوان کا وہ شاہکار ہو جسے لندن کے مومی عجائب گھر میں رکھ دیا جائے تو تمہارے چاروں طرف بھیٹر لگ جائے، تم بہت بڑے ٹھا کر کی تعلیم یافتہ بیٹی ہومگر شوبھا! ایک بات کان کھول کر سن لو، اگر تم اس سانولی رنگت والی ملازمہ کو میرے راحت کدے کی شریک نہیں دیکھ سکتیں تو یہ گھر تمہارا سہی ، میں تمہارا نہ رہوں گا اور ہمارے رستے الگ الگ ہو جا ئیں گے۔ میری خشمگیں نگاہوں میں بھی آگ بھڑک چکی تھی۔ پس اس نے مجھ سے زبانی کلامی الجھنے کے بجائے اس وقت گھر سے چلے جانا مناسب سمجھا۔ اس کے جانے کے بعد میں نے اپنے پتا جی کو فون کیا۔ ان کو مختصر احوال بتا کر کہا کہ میں درگا کو واپس بھجوا رہی ہوں، بے شک آپ اس کو اس کے گاؤں والوں کے حوالے کیجئے ، وہ خود اس کا فیصلہ بہتر کر دیں گے۔ درگا بھارت چلی گئی۔ جانے کیا اس کے ساتھ وہاں ہوا کہ اطلاع ملی اس نے خود کو جلا لیا ہے اور خودکشی کرلی ہے۔ ابھی یہ خبر اخبار کے ذریعے مجھ تک پہنچی ہی تھی کہ ارجن نے مجھ سے صلح کا پیغام بھجوایا۔ میرے دل نے اس صلح کو قبول کرنے سے انکار کر دیا اور میں نے طلاق کا مطالبہ کیا تو اس نے کچھ دن بعد مجھ کو طلاق دے دی۔ اپنی کہانی سنا کر شوبھا خاموش ہوگئی تو میں سوچنے لگی کہ شوبھا مظلوم ہے یا درگا یا دونوں ان کا جواب کون دے گا۔
